༄༅། །བོད་ཀྱི་བརྡ་ཡིག་མཁས་པའི་ངག་གི་སྒྲོན་མ་ཞེས་བྱ་བ་བཞུགས་སོ། །
1.	༄༅། །ན་མོ་བུདྡྷཱ་ཡ། །བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིགས་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ། ཡང་དག་པར་གསུང་བ་སངས་རྒྱས་ལ་ཕྱག་འཚལ་ལོ། །མཚན་དཔེའི་གཟི་བྱིན་གསེར་གྱི་རི་འདྲའི་སྐུ། །བརྒྱད་ཁྲི་བཞི་སྟོང་ཆོས་རྔ་ཆེན་པོའི་གསུང༌། །ཡེ་ཤེས་རྒྱ་མཚོ་གཏིང་མཐའ་མེད་པའི་ཐུགས། །ཐུབ་ཆེན་འགྲོ་བའི་བླ་མ་ཕྱག་གི་གནས། །རྒྱལ་ཀུན་མཁྱེན་བརྩེའི་ཕུང་པོ་ཅིག་ཅར་དུ། །སྐལ་བཟང་ཡིད་མཁར་འགོག་པ་མེད་པའི་གཟུགས། །ཕན་བདེའི་འོད་དཀར་ལེགས་བཤད་བསིལ་ཟེར་ཅན། །འཇམ་མགོན་སྨྲ་བའི་ཟླ་བ་མཆོག་དེར་འདུད། །ཡེ་ཤེས་སྒྱུ་འཕྲུལ་མཛེས་སྐུའི་འཇོ་སྒེག་དང༌། །སྒྲ་དབྱངས་རྒྱ་མཚོའི་རྒྱུད་མང་སྙན་འགྱུར་གྱིས། །སྙིང་ལ་ཟག་མེད་བདེ་སྟེར་ལྷག་པའི་ལྷ། །དབྱངས་ཅན་ལྷ་མོས་བློ་ཡི་མཆོག་སྦྱིན་མཛོད། །སྔོན་མེད་ཡི་གེའི་ངོ་མཚར་སྣང་བ་སོགས། །ལེགས་བཤད་འོད་བརྒྱས་བྱང་ཕྱོགས་མུན་གླིང་འདིར། །ཐུབ་བསྟན་གསལ་མཛད་སམྦྷོ་ཊ་ལ་སོགས། །རྒྱ་བོད་མཁས་པ་རྣམས་ལ་ཕྱག་འཚལ་ལོ། །བློ་གྲོས་རྟུལ་ཞིང་སྦྱངས་པའི་མཐུ་ཆུང་ཡང༌། །ཚད་ལྡན་མཁས་པའི་ལེགས་བཤད་ལ་བརྟེན་ནས། །འཁྲུལ་བའི་མུན་ཆེན་དྲུངས་འབྱིན་བརྡ་སྤྲོད་ཀྱི། །བསྟན་བཅོས་མཁས་པའི་ངག་སྒྲོན་རབ་གསལ་བྱ། །བརྗོད་དོན་ཀཱ་ལི་སུམ་ཅུ་ལ། །རྐྱང་པ་
2.	འཕུལ་དང་མགོ་ཅན་དང༌། །དབྱངས་ལྔ་ཡ་ར་ལ་བའི་འདོགས། །རྗེས་འཇུག་དཔེ་སོགས་རིམ་པས་བསྟན། ། ༈ ཀུན་མཁྱེན་ཤཱཀྱ་ཀརྨ་པ། །ཀ་ར་ཀ་ཏན་ཀ་ཤི་ཀ །ནགས་ཀླུང་ཆུ་ཀླུང་དབའ་ཀློང་ཀླུ། །ཀ་དག་ཀློང་ཡངས་ཀློང་དུ་གྱུར། །ཀ་ཀུ་བྷ་ཡ་ཀ་དམྤ། །ཀ་ཤ་ཀུ་ཤ་ཀ་མ་ལ། །ཀུནྡ་ཀུ་མུད་ཀེངྴུ་ཀ །ཀ་ར་ཝཱི་ར་ཀེ་ཏ་ཀ །ཤིང་ཀུན་ཨ་ཀྲོང་དར་ཡ་ཀན། །ཀ་པེད་ཀུ་བ་ཀིམ་པའི་འབྲས། །ཀཎྜ་ཀ་རི་གཡའ་ཀྱི་མ། །ན་རཱི་ཀེ་ལ་ཀ་ཀོ་ལ། །ཀེ་ལ་ཤ་དང་ཀ་ལིངྐ། །ཀོ་ཤཱམྦྷ་དང་ཀོ་ས་ལ། །ཀ་མ་ཏ་དང་ཀོའུ་ཤི་ཀ །ཀཱ་ཏྱཱ་ཡ་ན་ཀཽཎྜི་ནྱ། །ཀེའུ་ཚང་དུ་ཀོ་ཀྲད་དང༌། །ཡུངས་ཀར་ཀ་རུ་ཐོད་ལེ་ཀོར། །ཀུ་ཤུ་གུར་ཀུམ་ཀ་ཅ་ཀུན། །བསགས་ཀྱང་འཐབ་ཀྲོལ་ཕུང་ཀྲོལ་རྒྱུ། །ཀྱེ་མ་ཀྱི་ཧུད་ཀྱེ་ཧོ་ཀྭ །ཀྱེ་ཀྱེ་ཀྱོང་ཀྱོང་ཀོང་ཀོང་དུ། །ཀྲོག་ཀྲོག་ཀྲབ་ཀྲབ་མགོ་ཀྱོག་ཀྱོག །ཀྲོང་ཀྲོང་ཀོག་གིས་ཀེར་ལངས་ནས། །ཀུ་རེས་དོ་ཀེར་ཀོ་སྐོ་འདེགས། །ཀུ་ཅོ་ཀྱལ་ཀ་ཀླན་ཀའི་རྒྱུ། །འོན་ཀྱང་ལན་ཀན་ཉེན་ཀོར་དུ། །ཀ་ལན་ཏ་ཀ་ཅོ་ཀ་དང༌། །ཀ་ལ་པིངྐའི་ཀྱུར་ཀྱུར་སྐད། །ཀེའུ་ཀུན་དོང་ཀག་ཀི་ཀང༌། །སྟོད་ཀོར་ཀླད་ཀོར་ཀླད་དོན་དང༌། །ཀེ་ཤ་ཞབས་ཀྱུ་ལྕགས་ཀྱུས་བཏབ། །ཀར་ཀར་ཟུག་ལངས་བད་ཀན་ཆུའི། །ཀུ་ཡ་ཀན་འོག་རྩ་ཀྱལ་ཀྱལ། །རུས་ཀྲང་ཀྲང་ངེ་སྐྱིལ་ཀྲུང་བཅས། །འབྱམས་ཀླས་མཐའ་ཀླས་ཀློག་ཀྱང་ཀླག །སྟོན་ཀ་དཔྱིད་ཀ་གཉིས་ཀའི་དུས། །གླང་ཆེན་ཐལ་ཀར་བེར་ཀས་བརྡུངས། །ཀ་ལཱ་པ་ཡིས་ཀླ་ཀློ་བཅོམ། །ཀ་བ་ཀ་ཙ་ལིནྡས་ཀླུབས། །ཀརྵ་པ་ཎ་ཀེ་ཀེ་རུ། །ཀང་ཀ་འདི་ཀོ་ཀླག་ཅོར་ཆེ། །ཀེང་རུས་ཀ་ལིའི་ཀླད་པ་ཟ། །ཀུན་ནས་ཀུན་ཏུ་པགས་ཀབ་ཀོབ། །
3.	ཀུ་ཧུའི་མགྲིན་སོགས་ཀ་རྐྱང་ངོ༌། །དཀར་ཆག་མ་དཀྲུགས་དཀོར་མཛོད་དཀྲོགས། །དཀྱིལ་འཁོར་དཀྱིལ་དུ་དཀྲོང་བསྐྱེད་དཀའ། །དཀའ་ཐུབ་དཀའ་སྤྱད་དཀོན་ཅོག་དཀོན། །མདོག་དཀར་དཀྱེལ་ཆེ་སྤྱན་དཀྱུས་རིང༌། །དཀྱུས་མའི་དཀོར་ཛས་དྲི་མ་དཀུ། །དཀོས་ཐག་ཀུན་དཀྲིས་གོས་ཀྱིས་དཀྲིས། །དཀུ་སྐབས་དཀུ་ཟླུམ་དཀུ་མ་རྙོངས། །སྤྲིན་དཀྲིགས་ཞོ་དཀྲོགས་རོལ་མོ་དཀྲོལ། །དཀར་ཡོལ་ཆག་དཀྲུམ་དཀྱུ་སར་དཀྱུས། །དཀའ་འགྲེལ་དཀྲིགས་ཕྲག་དཀན་གཟར་པོ། །ཕན་ཚུན་དཀྲུགས་སོགས་དས་འཕུལ་ཀའོ།  །བཀྲ་ཤིས་བཀྲག་མདངས་ཚོན་བཀྲ་བཀྲམ། །བཀའ་བསྒོས་ཁྲལ་ཁལ་སྲད་བུ་བཀལ། །ཕོ་ཉ་སྟོན་མོ་འོད་སྤྲུལ་བཀྱེ། །དགོངས་པ་ཁྲལ་བཀྲལ་དགོངས་བཅིངས་བཀྲོལ། །དྲི་མ་བཀྲུ་བཀྲུས་བཀྲེན་ཅིང་བཀྲེས། །བཀར་ནས་བཀྱིགས་ཏེ་སྲོག་བཀུམས་བཀྲོངས། །བཀད་སར་སྣོད་བཀང་ཐུགས་དམ་བཀང༌། །བསྙེན་བཀུར་བཀུར་སྟིས་གོང་དུ་བཀུར། །བཀོད་ལེགས་བདེར་བཀོད་ཟུར་བཀོལ་དང༌། །ཤིང་བཀུག་བཀས་ཤིང་གཡོག་ཏུ་བཀོལ། །གནང་བཀག་སྨན་བཀུ་བཀུས་ཏེ་བོར། །གོས་བཀབ་གཞུ་བཀང་རྩ་བ་བཀོག །བཀའ་དྲིན་བཀའ་བཏགས་བཀའ་བློ་བདེ། །བཀའ་བཀྱོན་བརྒྱད་བཀག་འཁོན་དུ་བཀོན། །ལམ་བཀག་སྤ་བཀོང་རྒྱལ་པོས་བཀྲབས། །ལུས་བཀན་ལག་བཀན་བཀྲོས་ནས་བཀྲི། །མདོ་བཀླགས་མགོ་བཀད་ཐགས་ཀྱི་བཀད། །བཀྱལ་བའི་ངག་སོགས་བས་འཕུལ་ཀའོ།  །རྐང་ལག་རྐ་ཞིང་རྐང་རྐན་རྐུབ། །ཆོམ་རྐུན་རྐྱན་དང་ཕྱེ་རྐྱལ་རྐུ། །རྐོང་པ་ཆིག་རྐྱང་ས་རྐོ་རྐོས། །གན་རྐྱལ་རྐེད་རྐྱོང་རྐོན་པ་འཛུགས། །རྐ་མགོའི་རྐྱལ་རྩེད་རི་དྭགས་རྐྱང༌། །རྒྱུ་རྐྱེན་ལ་
4.	སོགས་རར་བཏགས་ཀའོ། །ལྐོག་གྱུར་ལྐོག་མ་ལྐོག་ཤལ་དང༌། །ངག་ལྐུགས་ལ་སོགས་ལར་བཏགས་ཀའོ། །སྐ་ཅོག་སྐལ་ལྡན་སྐར་མ་སྐག །སྐུ་སྐེམ་སྣུམ་སྐུད་སྐུད་པ་སྐྱོལ། །སྐྱོ་མའི་སྐྱག་པ་སྐྱུང་ཀས་སྐྱུད། །སྐ་རགས་སྐྱེར་སྐྱ་སྐྱུ་རུ་ར། །སྐྱེས་བུ་སྐྱེམས་ཀྱི་སྐོམ་སྐྱུར་སྐོལ། །གོས་སྐོན་སྐྱེན་ཡང་སྐྱུར་བས་སྐྱོ། །སྐེམ་བྱེད་སྐུལ་བྱེད་སྐོར་བ་བྱེད། །སྐྱུ་རུམ་སྐྱུ་གང་སྐྱུགས་པས་སྐྱེངས། །སྐྲན་དང་སྐྱིགས་བུ་སྐྱ་སྦབ་སྐྲངས། །རི་སྐྱེགས་ཆུ་སྐྱར་སྐྱ་གའི་སྐད། །སྐུན་བུ་སྐམ་པ་སྐྱ་བ་སྐྱོགས། །དགེ་སྐོས་བྲོ་སྐྲབ་ཌ་རུ་སྐྲོག །སྐུད་པོ་སྐྱོ་སྔོགས་སྙན་སྐྱོས་སྐྲག །རྒྱ་སྐྱེགས་སྐྱེད་ཚལ་སྐྱེར་བའི་སྐས། །སྐེ་དང་ཨོག་སྐོར་ཆུ་སྐྱེགས་སྐྱེས། །སྐྱི་གཡའི་སྐྱོན་སྐྱོབ་སྐྱབས་འགྲོ་སྐྱོར། །འཚོ་སྐྱོང་རེ་སྐོང་སྐྱིན་གོར་སྐོགས། །སྲབ་སྐྱོགས་སྐྱེས་བཟང་རྒྱལ་གྱི་སྐུགས། །བྱ་སྐྱིབས་སྐར་ཁུང་སྐོར་ཚེར་སྐྱིད། །སྐྱེལ་མ་སྐྱེས་ཆེན་སྐྱོས་མ་སྐྲོད། །ཆུ་སྐྱོམ་ཞོ་སྐྲོག་རྩིས་ཀྱི་སྐྱེག །ཇི་སྐད་འདི་སྐད་ཁ་སྐོང་སྐབས། །ས་སྐྱོང་སྐྱང་ནུལ་སྐམ་རེ་སྐན། །སྐ་ཅིག་སྐྲ་སྐྱེས་ཤིང་སྐྲུས་པ། །སྦས་སྐུངས་མཐའ་སྐོར་སྐོབས་སུ་ཆུད། །རང་སྐལ་སྐྱེ་མཆེད་ཐུགས་དམ་སྐོང༌། །བྱ་སྐོན་སྐྱི་དཀར་སྐྱེ་ཚེའི་འབྲུ། །སྐྱོ་མ་སྔ་བཙན་སྐྱིལ་ཀྲུང་སྐྱོད། །སྐྱ་རེངས་ཞལ་སྐྱིན་སར་བཏགས་ཀའོ། །འདོད་ལ་བརྐམ་པས་བརྐུ་བྱ་བརྐུས། །སྲ་བརྐྱང་ལག་བརྐྱང་བརྐོ་བྱ་བརྐོས། །བས་འཕུལ་ར་མགོ་ལྡན་པའི་ཀའོ། །བྱུག་པ་བསྐུ་བསྐུས་ལག་བསྐུམ་བསྐུམས། །འཕྲིན་འགན་དབང་བསྐུར་ཆོས་ལ་བསྐུལ། །ནོར་བསྐྱི་བསྐྱིས་དང་བསྐྱིན་པ་བསྐྱལ། །གོས་བསྐོན་རྟར་བསྐྱོན་བསྐྱར་ནས་བསྐྲད། །གཅོམ་བསྐྱུངས་ཟས་བསྐྲུ་བསྐྱེད་ཅིང་བསྐྲུན། །བསྐལ་མེས་མཚོ་
5.	བསྐམས་ཆུ་བསྐྱིལ་བསྐྱམས། །བསྐལ་དོན་བསྐུངས་ཤིང་འཇིགས་བསྐྱབས་བསྐྱངས། །འཕོ་བསྐྱས་རྒྱང་བསྐྱུར་བྱ་བ་བསྐྱུངས། །མི་བསྐྱོད་བསྐོར་བ་རྒྱལ་སར་བསྐོས། །རོ་བསྐ་ཁ་བསྐང་ཐུགས་དམ་བསྐངས། །སེམས་བསྐྱེད་རྒྱ་བསྐྱེད་བརྗེད་པའི་བསྐྱུད། །བས་འཕུལ་ས་མགོ་ལྡན་པའི་ཀའོ།། །། ༼ཁ༽གོ་ཁྲབ་ཁྲི་ཁྲག་ཁྲག་ཁྲིག་ཁུར། །ཁོང་ཁྲོ་ཁོན་འཛིན་ཁྲོ་བོ་ཁྲོས། །ཁྲོ་དང་ཁྲོལ་ཚགས་ཁྲུད་ཁུས་ཁྲུས། །ཁོང་ཁྲག་ཁྲག་ཁྲུག་ཁྲུང་ཁྲུང་ཁྱུ། །ཚུལ་ཁྲིམས་ཁྲིས་འཇགས་ཁྲིམས་ཀྱི་ཁྲལ། །ཁྲུ་གང་ཁྲུན་རིང་ཁྲམ་ཁ་ཁྲ། །ཁྲོམ་ཁྲོད་ཁྲི་སྟེང་ཁང་ཁྱིམ་ཁྱམས། །བྱ་ཁྲ་ཁྱིས་ཁྱེར་ཁྱོར་བའི་ཁྲེ། །ཁོ་ར་ཁོར་ཡུག་ཁྲོན་ཆུ་ཁྲེམས། །སིལ་ཁྲོལ་ཁམས་གསུམ་ཁྲམ་པས་ཁྲེལ། །དུར་ཁྲོད་སྣ་ཁྲིད་ཁྲུམས་སྟོད་སྨད། །ཁྲོ་གཉེར་ཁྭ་ཏ་ཁ་རྐྱང་ངོ༌། །མཁན་པོས་ས་མཁར་མཁྲང་མཁྲེགས་མཁྱེན། །མཁྱུད་སྤྱད་དཔེ་མཁྱུད་ཞུ་མཁན་མཁོ། །མ་མཁལ་མཁལ་མ་མཁུར་འཛུམ་མཁས། །མཁན་ཁྲོད་མཁོས་ཕབ་སྔ་མཁོ་བཞིན། །མཁའ་མཉམ་མཁྲིས་ནད་མེད་པར་མཁྱེན། །ཆུ་མཁྲིས་མཁྲིག་མ་མས་འཕུལ་ཁའོ། །བློ་འཁུམས་ཞེ་འཁོན་འཁང་ཞིང་འཁུ། །འཁྱགས་ནས་མཐའ་འཁོབ་འཁྱར་ཞིང་འཁྱམས། །རྒས་འཁོགས་འཁོས་ཆུང་རྐང་འཁུམ་འཁྱོག །འཁྱོར་འཁྱོམ་འཁར་བར་འཁྲིལ་འཁྲིས་འཁྱུད། །འཁྲིག་ཚིག་ངག་འཁྱལ་འཐབ་འཁྲུག་འཁྲུལ། །འཁྲི་བ་འཁྲུ་འཁྲུད་འཁྲི་ཤིང་འཁྲུངས། །གདུགས་འཁྱིར་བྲོ་འཁྲབ་འཁར་རྔ་འཁྲོལ། །སེམས་འཁོལ་སེམས་འཁྲུགས་འཁྱུག་པོར་འཁྱུས། །ཁུར་འཁུར་ཁྲལ་འཁྲི་འོད་འཁྱིམས་འཁྱིལ། །འཁོར་བར་འཁྲེན་པ་འཁྲས་ཤིང་འཁར། །མ་འཁྱིག་མ་
6.	འཁྱེར་སྣུམ་འཁུར་འཁུར། །མ་འཁྱུར་བྲེད་འཁྲིམས་འཁམས་ཤིང་འཁུན། །འཁོར་ལོ་འཁོད་ཀྱང་འཁོར་བཅས་འཁོབས། །གཡོག་ཏུ་འཁུལ་འཁོལ་སྲད་བུ་འཁལ། །འཁྲ་སར་མ་འཁྱོལ་འཁྲིད་པར་འཁུམས། །རུས་ཀྱི་འཁོན་སོགས་འས་འཕུལ་ཁའོ།། ༼ག༽གྲུབ་མཐའ་གྲུབ་ཐོབ་གྲངས་མེད་གྲོལ། །རལ་གྲི་གྲོ་གས་གྲིལ་ཞེས་གྲགས། །གྲུལ་བུམ་གྲང་ནད་གྲུམ་བུས་གྲོངས། །མོན་གྲུ་ནམ་གྲུ་གྲེ་གྲོ་བཞིན། །ཆོས་གྲྭའི་གྲལ་དུ་རིམ་གྲོའི་གྲབས། །ཡུལ་གྲུ་གྲུ་བཞི་གྲུ་ཁའི་གྲོང༌། །གྲ་མ་སྤུ་གྲི་གྲུ་འཛིན་རི། །མོན་ལུག་གླ་སྒང་གྲོའི་སྦང་གླུམ། །གྲ་ཕུབ་གྲོ་མ་མོན་སྲན་གྲེའུ། །གྲོད་པ་གྲོན་ཅན་གྲུང་ཞིང་གྲིམས། །གྲམ་པའི་ཆུ་གྲོག་གྲེ་བའི་གྲོགས། །གྲིབ་མར་གྲོས་གླེང་རེ་གྲོན་མེད། །གླ་རྩི་གླ་རྔན་གླུད་ལྟར་གླེན། །འཛམ་གླིང་གླེགས་བམ་གླིང་བུའི་གླུ། །ཕོ་གླང་གླང་ཤུ་གློག་པའི་ནད། །གློ་བའི་གློ་དགོག་ལེབ་མོར་གླེབས། །གླང་ཆེན་གློས་ཕབ་གློད་ནས་གླལ། །གློ་འབུར་གློ་བུར་གློ་རྡེག་གློག །གླགས་རྙེད་ལན་གླན་ལྷན་པ་གླན། །སྒོ་གླེགས་ཆོས་གོས་གླེགས་བུའི་གྲྭ། །གླ་གོར་ཞོ་ཤ་མདུན་མ་གླེང༌། །བྱ་གླག་གྲོག་མ་གྲིབ་གྲིབ་གནོན། །གྲོག་པོར་གྲུ་མོ་ཆག་གྲུམ་གྲུབས། །དངོས་གྲུབ་གྲུ་ཆར་འབེབས་པར་གྲགས། །ཤ་བའི་གྭ་དོར་ག་རྐྱང་ངོ༌། །དགེ་བསྙེན་དགེ་ཚུལ་དགའ་དགྱེས་དགོད། །དགུང་སྔོན་དགུ་ཚིགས་དགེ་ཞིང་དགུ། །ཉིན་དགུང་དགེ་བཤེས་ཡོད་དགུ་དགུག །དགེ་སྦྱོང་དགེ་སློང་དགེ་འདུན་དགུས། །དགྲ་བཅོམ་དགོངས་དགྲོལ་ཡི་གེར་དགོད། །དགག་སྒྲུབ་སྣོད་དགང་དགོན་པར་དགར། །དགོ་བས་ཕ་བ་དགོ་དགོ་དགས། །ཁལ་དགལ་ལྷན་པ་དགབ་
7.	དང་དགོག །སྐྱེ་དགུས་དགེ་ལེགས་དགེ་སྒྲུབ་དགོས། །དགོངས་མོ་ཟོང་དགྲམ་མེ་ཏོག་དགྲམ། །དགུན་དུང་ཅན་དུ་དགུན་ཀ་སྡོད། །དགུང་ལོ་ལ་སོགས་དས་འཕུལ་གའོ། །བཀའ་བགྲོ་བགྲོ་གླེང་བགྱི་བགྱིད་བགྱིས། །གོ་བགོས་བགེགས་ཀྱིས་བགྲོད་ལམ་བགགས། །དུས་བགྱངས་ཚོད་བགམ་བགོ་བ་བགོས། །བགྲེས་པོས་མིག་བགྲད་བགྲང་ཕྲེང་བགྲངས། །བགྲུས་པའི་འབྲས་བགོས་གད་མོ་བགད། །གོམ་པ་བགོམས་ཤིང་རྙོག་མ་བགྲུངས། །བགོ་སྐལ་ལ་སོགས་བས་འཕུལ་གའོ། །མགོ་མགུར་མགུལ་མགྲིན་མགར་མགོན་མགུ། །མགལ་དུམ་མགལ་མེ་གཏོར་མགྲོན་མགྱོགས། །ཡ་མགལ་མ་མགལ་མས་འཕུལ་གའོ། །འགྲོ་འགྲེང་འགྲིམ་འགྲུལ་འགྱིང་འགྲོས་འགྲན། །འགྲངས་འགེངས་འགག་འགོག་འགགས་འགས་འགྲིབ། །འགྱངས་འགོར་འགྱེས་འགྲོགས་དགོངས་འགྲེལ་འགྲོལ། །འགྱེལ་འགྲིལ་འགྲོངས་འགུམས་འགལ་འགྲས་འགྱོད། །འགོལ་སར་འགྲམ་འགུལ་ནོར་འགྱེ་འགྱེད། །འགན་འཁུར་འགོང་པོའི་འགོ་ནད་འགོས། །འཕེལ་འགྲིབ་འགྱུར་འགྱུས་མི་འགོང་དང༌། །ལམ་འགྲོན་འགའ་འགུགས་རྩིག་འགྲམ་འགོད། །བརྩོན་འགྲུས་འགོ་མའི་ཆུ་འགྲེམས་འགྲུབ། །མགོ་འགེམས་རིགས་འགྲེ་ཚོས་ཀྱི་འགྲིབ། །འཐབ་མོ་འགྱེད་སོགས་འས་འཕུལ་གའོ། །རྒོད་པོ་རྒྱ་མཚོར་རྒལ་ཕྱིར་རྒྱུ། །གཏམ་རྒྱུད་ཕྲེང་རྒྱུད་རྒྱུད་མང་རྒྱན། །བྱ་རྒོད་རྒན་པོ་རྒ་ཤིའི་རྒུད། །ཕས་རྒོལ་རྒྱང་འཕེན་མགོ་ལ་རྒྱོབ། །རྒོད་མའི་རྒྱབ་རྒྱས་རྒྱང་རིང་རྒྱུག །རྒྱ་བོ་དམུ་རྒོད་ཕྱག་རྒྱར་རྒྱོ། །རྒྱ་ཚ་རྒྱམ་ཚ་རྒྱགས་ཕྱེའི་རྒྱུགས། །རྒྱུ་མཚན་ལོ་རྒྱུས་བྱིང་རྒོད་རྒྱུ། །རྒྱལ་བའི་རྒྱུད་རྒྱལ་རྒྱུ་སྐར་རྒྱལ། །ཤེས་རྒྱུད་རྒྱས་བཏབ་ང་རྒྱལ་
8.	རྒྱགས། །རྒྱ་གྲམ་རྒྱན་པོ་རྒྱན་དང་རྒྱལ། །རྒུན་འབྲུམ་རྒྱ་ཤུག་ཉ་རྒྱར་རྒྱུ། །རྒྱུས་པ་རྒྱུ་མ་ལུ་གུ་རྒྱུད། །གྲུ་རྒྱོངས་རྒྱངས་ཤིང་སྨིག་རྒྱུའི་རྒྱུན། །རྒྱ་ཡུལ་རྒྱ་ཆེ་ལྟོ་རྒྱབ་སྐྱིད། །རྒྱལ་མཚན་རྒྱལ་སོགས་རར་བཏགས་གའོ། །ལ་ལྒ་ལྒང་བ་གཅིག་པུར་ངེས། །སྒོམ་ཆེན་བློ་སྒམ་སྒྲིན་པོར་སྒྲུན། །ལྕགས་སྒྲོག་སྒོར་མོར་སྒྲིམ་ཞིང་སྒྲིལ། །སྒྱིང་སྐྱུར་སྒྱིད་ལུག་སྒྱེད་བུ་སྒྱེལ། །སྒྱུ་རྩལ་གཡོ་སྒྱུ་སྒྱུ་མ་སྒྲུང༌། །སྒམ་སྒྲོམ་སྒྲོ་བ་སྒྱེ་སྒྱེའུ། །སྒྱུག་མོས་སྒོ་ང་སྒོག་ཟོས་སྒྲེགས། །སྡིག་སྒྲིབ་ཆུ་སྒྲོལ་ཆོས་སྒྲ་སྒྲོགས། །བྱ་སྒྲོ་བཤད་སྒྲོས་མཆུ་སྒྲོས་སྒྲིགས། །སྒལ་ཚིགས་སྒུལ་སྒྱོད་སྒ་སྒེའུ་གཤེར། །སྒྲེན་མོར་སྒོ་དྲུང་སྒེག་མོ་སྒུག །སྒྱིད་པར་གོས་སྒབ་སྒྲོ་གུས་སྒྲོག །དབང་སྒྱུར་འཁོར་ལོ་སྒྱུར་སྒྱུར་བྱེད། །ལག་སྒྲེང་ཟས་སྒོང་བུ་རམ་སྒོར། །སྒར་དུ་རྟ་སྒས་སྒྲོན་མེ་སྒྲིབ། །སྲིད་སྒྲུབ་ཀླུ་སྒྲུབ་སྒྲོལ་མ་སྒྲུབ། །མནའ་སྒོག་སྒྱོགས་རྡོས་སྒུ་དོ་གཅོག །ད་སྒོས་སྒོས་སུ་རྩིག་པ་སྒྲོན། །སྒུ་སྟེགས་སྒང་གཤོངས་ཚ་སྒོ་ཅན། །སྒྲོབ་དང་སྒྲོམ་སོགས་སར་བཏགས་གའོ། །བརྒལ་བརྟག་བརྒལ་ལན་བརྒྱད་ཅུ་བརྒྱད། །ཕྲེང་བ་བརྒྱ་ཕྲག་བརྒྱུས་པས་བརྒྱན། །ཆུ་བརྒལ་འོ་བརྒྱལ་དྲན་མེད་བརྒྱལ། །བརྒྱུད་པ་ལམ་བརྒྱགས་སྤྱོ་བའི་བརྒྱད། །ལེ་བརྒན་གད་བརྒྱངས་སྨྲ་བའི་བརྒྱ། །བརྒྱུགས་ཤིང་བརྒྱུངས་པར་བརྒྱུད་མར་བརྒྱབ། །བས་འཕུལ་ར་མགོ་ལྡན་པའི་གའོ། །བུ་རམ་བསྒར་ཞིང་བསྒྲངས་ནས་བསྒོངས། །ཆོས་བསྒྱུར་མདོག་བསྒྱུར་བཀའ་བསྒོ་བསྒོས། །ཆུ་བསྒྲལ་ཆོས་བསྒྲགས་ཏིང་འཛིན་བསྒོམས། །མགོ་བསྒྲེས་རིགས་བསྒྲེས་རྒྱལ་མཚན་བསྒྲེངས། །མནའ་བསྒགས་ལམ་བསྒུགས་སེང་གེ་བསྒྱིངས། །བག་ཆགས་བསྒོ་
9.	བསྒོས་ཕྱོགས་གཅིག་བསྒྲིགས། །འོད་བསྒྲིབས་བློ་བསྒྲིམས་སྲད་བུ་བསྒྲིམས། །བསྒྲུབ་པ་བསྒྲུབ་བྱ་བསྒྲུན་མི་ནུས། །བསྒྲིན་མི་ཕོད་དང་བྱ་བའི་བསྒང༌། །བསྒྱེལ་ཞིང་སྒྲ་བསྒྲགས་རྩིས་ཀྱི་བསྒྱུར། །གཞན་གྱིས་མི་བསྒུལ་ནོར་གྱིས་བསྒང༌། །བས་འཕུལ་ས་མགོ་ལྡན་པའི་གའོ།།  ༼ང༽ སྙན་དངགས་ཟིལ་དངར་ཚར་དུ་དངར། །གསེར་དངུལ་དངོམ་ཆེ་དངོས་དངོས་མེད། །དངོས་གྲུབ་དངོས་གཞི་དངོས་བཤམས་དངོས། །དངངས་སྐྲག་དངན་འཐེན་འབབ་ཆུའི་དངོ༌། །གྲི་ཡི་དངོ་སོགས་དས་འཕུལ་ངའོ། །མངའ་རིས་མངའ་ཞབས་མངའ་ཐང་མངའ། །མངའ་མཛད་མངའ་བདག་མངག་གཞུག་མངགས། །མངོན་སུམ་མངོན་གྱུར་མངོན་མཚན་མངལ། །མངོན་སྤྱོད་མངའ་བརྙེས་མངན་མི་བགྲང༌། །ཆོས་མངོན་མངོན་ཤེས་མངར་བའི་རོ། །ཐུགས་ལ་མངའ་སོགས་མས་འཕུལ་ངའོ། །རྔོན་པའི་རྔ་ཡབ་རྔ་རྔེའུ་ཆུང༌། །རྔམ་པའི་བཀྲེས་རྔབ་རྔ་མོ་རྔེའུ། །རྔོམ་བརྗིད་རྔམ་འཇིགས་རྔོ་བག་ཅན། །དབུགས་རྔུབ་ཟུག་རྔུས་རྔོད་མཁན་རྔུལ། །རྔོས་ཁྱེར་དྲེའུ་རྔོག་གླ་རྔན་དང༌། །རྔ་རྔོག་མཐུག་རྔམ་རྔོ་མི་ཐོགས། །རྔན་ཆན་རྩྭ་རྔ་རྔུ་མ་དང༌། །རུས་ཀྱི་རྔོག་སོགས་རར་བཏགས་ངའོ། །ཞལ་སྔ་སྤྱན་སྔ་སྔ་སོར་སྔོན། །གསང་སྔགས་སྔགས་པ་མདོག་སྔོན་སྔོ། །སྔ་དྲོ་སྔས་ལ་སྔུར་པ་ཆེ། །སྔ་དུས་སྐྱོ་སྔོགས་མོན་སྲན་སྔེའུ། །སྔ་ཕྱི་སྔུན་དུ་སྔོ་བར་བྱེད། །མཚང་ནས་སྔོག་སོགས་སར་བཏགས་ངའོ། །བརྔན་ཡང་བརྔམས་ནས་བཙས་མ་བརྔས། །བུད་མེད་བརྔོད་དང་རྔོན་པས་བརྔོན། །ཆང་བརྔུབས་བས་འཕུལ་རར་བཏགས་ངའོ། །སྡུག་
10.	བསྔལ་བསྟོད་བསྔགས་བསྔོ་བས་བསྔོས། །རྣམ་པར་བསྔོས་དང་བསྔོག་པ་སོགས། །བས་འཕུལ་ས་མགོ་ལྡན་པའི་ངའོ།། ༼ཅ༽ཅི་སླད་ཅི་ཕྱིར་ལྡན་པའི་ཅན། །བདག་ཅག་སྤྱི་ཅེར་སུམ་ཅུ་དང༌། །དྲུག་ཅུ་བདུན་ཅུ་བརྒྱད་ཅུ་རྣམས། །ལྷན་ཅིག་ཐབས་ཅིག་སྐད་ཅིག་ཙམ། །ཁྱེད་ཅག་སེམས་ཅན་ཡོད་དོ་ཅོག །ཅན་ཅེར་ཅབ་ཅོབ་ཆང་ཅོ་རེ། །ཧ་ཅང་ཅས་ཅུས་བབ་ཅོལ་མང༌། །ཅི་སྟེ་ཅུང་ཟད་ཕྱིན་ཅི་ལོག །ཅང་ཤེས་ཅིག་ཤོས་ཅི་ནས་ཀྱང༌། །ཅོ་ཏོའི་ཐོར་ཅོག་ཅོད་པན་དང༌། །རྒྱ་ཅང་བེ་ཅོན་ལྟ་ཅི་སྨོས། །ཅ་ཅོའི་ཅལ་ཅོལ་མུ་ཅོར་དང༌། །ཅོ་འདྲི་ཅིག་ཅར་ཅམ་གྱིས་འཇོག །ཅོག་བུར་ཅར་རེ་མིག་ཅེ་རེ། །ལན་ཅིག་ཅིས་ཀྱང་ཅིར་མི་རྟོག །ཁ་ཅིག་ཅང་མི་ཤེས་ཀྱང་ཅོང༌། །ཅང་དང་ཅང་ཏེའུ་ཅི་ཡང་བརྡུང༌། །ཅུ་གང་ཅུང་ཞི་ཅུར་ནིས་ཟ། །ཅེ་སྤྱང་བྲག་ཅས་ཅི་ཞིག་བྱ། །ཅོག་ཙེར་ཐོ་ཅོས་ཅུང་སེང་ཟ། །ཅི་ག་ལ་སོགས་ཅ་རྐྱང་ངོ༌། །གྲོས་གཅོམ་གཅོང་ནད་གཅད་བྱ་གཅོད། །ཁོན་གཅུགས་ཡིད་གཅུགས་གཅེན་དང་གཅུང༌། །གཅུད་བོར་ལག་གཅུས་གཅུར་ཞིང་གཅུན། །རྣམ་གཅོད་ཡོངས་གཅོད་ཞལ་ལྕེ་གཅོད། །གཅོང་རོང་གཅོང་སྐད་གཅིན་གཅི་བ། །གཅོད་བཞིན་གཅེས་མེད་གཅིག་གིས་གཅིག །གཅམ་བུ་ཁ་གཅང་གཅུགས་མེད་གཅེས། །ཚར་གཅོད་གཅུ་གལ་ཡིད་ལ་གཅགས། །སྒྲ་གཅན་གཅན་གཟན་ལ་གཅན་པ། །གཅིག་ཏུ་གཅལ་བཀྲམ་གྲངས་ཀྱི་གཅིག །རོ་གཅིག་རྫས་གཅིག་གཅེར་བུ་གཅོག །གཅིའུའི་སྨན་སོགས་གས་འཕུལ་ཅའོ། །བཅོམ་ལྡན་དགྲ་བཅོམ་བཅས་པས་བཅགས། །དམ་བཅའ་ཁྲིམས་བཅའ་བཅིང་བས་བཅིངས། །ཤིང་
11.	བཅད་རླན་བཅིར་བཅའ་ཡོས་བཅེམ། །ཚིགས་བཅད་བཅའ་གཞི་བསྟན་བཅོས་བཅང༌། །ལོགས་བཅར་བཅའ་སྒ་བཟའ་བཅའི་བཅུད། །མིག་བཅར་ཕྱིར་བཅིལ་ཆུ་བཅུར་བཅུག །ནོར་བཅལ་ལག་བཅངས་ཆགས་བཅག་བཅོལ། །བཅར་བའི་རྟར་བཅིབས་ཞལ་ལྕེ་བཅད། །ཚར་བཅད་བློས་བཅལ་བཅས་རང་བཅབས། །རྡོ་བཅག་ཤིང་བཅེར་གྲོས་བཅམ་བཅུམ། །བཅུ་དང་བཞི་བཅུ་ལྔ་བཅུ་དང༌། །དགུ་བཅུ་བཅོ་ལྔ་བཅོ་བརྒྱད་བཅོས། །བཅོས་བུའི་རས་སོགས་བས་འཕུལ་ཅའོ། །མཉེན་ལྕུག་ལྕུག་ཕྲན་ལྕང་མའི་ལྕག །མགོ་ལྕོགས་ཆེས་ལྕི་བློ་ཡིས་ལྕོགས། །གནམ་ལྕགས་ལྕེ་འབབ་མེ་ལྕེར་ལྕེབ། །ལྕང་ལོ་ཅན་གྱི་ལྕགས་རིའི་ལྕོག །ཉ་ལྕིབས་སྦལ་ལྕོང་ལྕུང་ཀའི་ལྕེ། །རེའུ་ལྕག་ལྕ་བ་ལྕམ་པ་ལྕུམ། །ལག་ལྕིབས་ཚ་ལྕིབས་སྒོ་ལྕིབས་དང༌། །སྤྱན་ལྕིབས་ལྕམ་དྲལ་སྐྲའི་ལྕང་ལོ། །ལྕི་བ་ལྕག་པོད་སྲུས་ལྕག་ལྕིག །ཚིག་འབྲུ་ལྕིབས་སོགས་ལར་བཏགས་ཅའོ།། ༼ཆ༽ ཆེམ་ཆེམ་ཆལ་ཆིལ་ཆོས་ཆུའི་ཆར། །ཆགས་བྲལ་ཆོག་ཤེས་ཆོ་གའི་ཆེད། །གོ་ཆ་མཚོན་ཆའི་ཆ་ལུགས་ཆོས། །བྱང་ཆུབ་བར་ཆད་ཆམ་ལ་ཕོབ། །རིན་ཆེན་ཆུན་པོ་ཆབས་ཅིག་ཆུར། །ཆུ་ཞེང་ཆ་མཉམ་ཆེམ་མེ་བ། །ཆིབས་པ་ཆ་དེ་ཆིབས་ལ་ཆོགས། །སྲོག་ཆགས་ཆག་ཆག་ཆལ་མར་བརྡལ། །ཆོ་ལོས་ཆེ་གེའི་ཆ་རྐྱེན་ཆད། །ཆད་པས་ཆོད་ལ་ཆུང་མ་ཆོལ། །ཆང་ཆེམས་ཆེ་ཆུང་ཐུགས་སུ་ཆུད། །མཐར་ཆགས་ཆགས་ཆོགས་ཆིར་གྱིས་ཆིར། །ཆབ་འོག་ཆོམ་རྐུན་ཆེས་ཆེར་ཆུན། །ཆོམས་ཤིག་ཆིངས་ཤིག་ཆབ་སྒོ་ཆོག །ཚར་ཆོད་ཐག་ཆོད་ཆབ་འོག་ཆུག །ཆ་ཆོ་མ་ཆོད་ཆ་མེད་ཆས། །
12.	ཟན་ཆང་འབྲས་ཆན་ཆབ་ནས་ཆུས། །ཆ་ལང་མལ་ཆ་ཆེ་ཞེའི་ཆས། །ཆོ་རིགས་ཆུད་ཟོས་ཆམ་པའི་ནད། །ཆབ་ཤོག་ཁ་ཆེམས་ཆིག་རྐྱང་ཆོང༌། །བག་ཆགས་ཆོ་འཕྲུལ་ཆོ་ངེ་འདོན། །ཆ་ག་པ་སོགས་ཆ་རྐྱང་ངོ༌། །མཆོག་ཏུ་སྐྱབས་མཆི་དཀོན་མཆོག་མཆོད། །མཆིས་མལ་མཆིལ་ལྷམ་མཆིག་མཆིག་གུ། །སྐུ་མཆེད་མཆན་གྱི་མཆིས་བྲང་མཆོར། །མཆི་མ་མཆིལ་མ་མཆེར་པ་མཆིན། །ཞལ་མཆུར་ཁ་མཆུའི་བཀའ་མཆིད་མཆིས། །སྐྱེ་མཆེད་མཆིང་བུ་རྒྱ་མཚོའི་མཆིང༌། །རྩྭ་མཆོག་མེ་མཆེད་མཆིལ་པའི་མཆོངས། །གཞུ་མཆོག་སྒྱུ་མའི་མཆན་བུ་མཆན། །མཆིལ་པ་མཆིམས་སོགས་མས་འཕུལ་ཆའོ། །ཆོས་འཆད་ཁྲིམས་འཆའ་འཆག་སར་འཆག །ཚུལ་འཆོས་གར་འཆམས་སྲོག་འཆད་འཆི། །འཆུམས་པའི་གནས་འཆའ་འཆེལ་སར་འཆུན། །འཆལ་བའི་འཆར་སྒོ་མི་འཆགས་འཆབ། །ཉི་འཆར་ཆུ་འཆོར་ལས་འཆོལ་འཆུན། །གྲོས་འཆོམས་ཁས་འཆེ་འཆིང་ཞགས་འཆང༌། །འཆོལ་དང་འཆུས་སོགས་འས་འཕུལ་ཆའོ།། ༼ཇ༽ཇི་ལྟ་ཇི་སྙེད་ཇི་བཞིན་གཟིགས། །ཇི་ལྟར་ཇི་སྲིད་ཇི་སྐད་སྨྲ། །ཇོ་ཇོའི་ཇོ་མོ་ཇོ་བོའི་ཇ། །ཇེ་ཞིག་ཇག་པ་ཇུ་བོ་འཕངས། །ཇ་ཧོང་ཇ་རིལ་ཇེ་མཐོར་སོང༌། །ཇེ་དང་ཇེ་སོགས་ཇ་རྐྱང་ངོ༌། །མཇལ་འཕྲད་མཇིང་པ་མཇུག་མ་མཇེ། །མི་མཇེད་ཞིང་སོགས་མས་འཕུལ་ཇའོ། །འཇག་མ་འཇི་བ་འཇིམ་པ་འཇགས། །འཇིག་རྟེན་འཇིག་པའི་འཇིགས་པ་འཇོམས། །འཇུས་ནས་ཤ་འཇོག་འཇར་ནས་འཇབས། །འཇའ་ཞིང་འཇུངས་པའི་སྐྱོན་འཇིལ་འཇེམ། །འཇུ་བ་ཁྲག་འཇིབ་ཟས་འཇུ་འཇང༌། །
13.	འཇུད་མཐུན་འཇོལ་འཇོལ་འཇོ་སྒེག་འཇོག །འཇོར་བུ་དབྱིབས་འཇོང་འཇུར་ཞིང་འཇུན། །ལུས་འཇམ་འཇོག་པོ་མཚོ་འཇིང་འཇུག །འཇམ་དབྱངས་སྙན་འཇེབས་མཉམ་པར་འཇོག །བློས་འཇལ་ཚད་མཇལ་འདོད་པ་འཇོ། །ཁྲིམས་འཇགས་འཇའ་ས་འཇའ་མོ་དང༌། །འཇའ་བརྡེག་འཇའ་ཚོན་སྲད་བུའི་འཇུར། །སྲོད་འཇིང་ཤ་འཇུམས་རྩ་འཇིང་གཉེན། །ཐོབ་ཀྱིས་འཇལ་སོགས་འས་འཕུལ་ཇའོ། །རྗེ་བཙུན་རྗེས་འཇུག་རྡོ་རྗེའི་རྗེས། །རྗེ་དཔོན་ལྷ་རྗེ་རྗེད་པའི་འོས། །ས་རྗེན་ཤ་རྗེན་རྗེ་ངར་རྗུད། །རྗོད་བྱེད་སྙིང་རྗེ་ལག་རྗེས་དང༌། །ཐུགས་རྗེས་རྗེས་བསྐྱངས་རྗེའུའི་རིགས། །ཏིལ་གྱི་རྗང་སོགས་རར་བཏགས་ཇའོ། །བརྗེད་ངས་བརྗེད་བྱེད་གཟི་བརྗིད་བརྗིད། །བརྗེ་བརྗེས་མ་བརྗེད་བརྗོད་བྱ་བརྗོད། །བས་འཕུལ་ར་མགོ་ལྡན་པའི་ཇའོ། །ཡུལ་ལྗོངས་ལྗང་བུའི་ལྗན་ལྗིན་ཁྲོད། །ལྗོན་ཤིང་ལྗིད་ལྕི་སྨན་ལྗོངས་ལྗང༌། །རོ་འཛིན་ལྗགས་སོགས་ལར་བཏགས་ཇའོ།། ༼ཉ༽ཉམས་རྟོགས་ཉིང་ཁུ་ཉག་གཅིག་ཉབ། །ཉ་མ་ཉག་མོ་ཉེས་འགྱུར་ཉུང༌། །སྤུ་ཉག་ཉལ་ཉིལ་ཉ་ལྟོ་བ། །ཉམ་ཉེས་ཉོན་མོངས་ཉམ་ངར་ཉེ། །ཉིང་ཤའི་ཉོད་པ་ཉེས་འབྱུང་ཉེན། །ཉམ་ཆུང་ཉམ་ཐག་ཉིན་མཚན་ཉལ། །ཉམས་དགའི་ཉིང་དགོས་ཉེ་བར་ཉོན། །སྤོས་ཉུག་ལག་ཉས་ཉན་ཐོས་ཉམས། །ཕོ་ཉ་ཉི་མའི་ཉེན་ཀོར་དུ། །ཉ་ཤ་ཉ་ག་ཉི་ཤུ་ཉོས། །ཉིང་ཏོར་ཆུ་ཉོག་ཉེ་རེག་ཉང༌། །ཉེ་གནས་ཉུག་རུམ་ཉན་རྣ་ཉིད། །ཉག་ཕྲན་ཉ་རྒྱས་ཉ་རྐྱང་ངོ༌། །དཔུང་གཉེན་བཤེས་གཉེན་གཉིས་ཀྱི་གཉེན། །གཉའ་ཤིང་གཉེར་པ་ཁྲོ་གཉེར་དང༌། །བཀའ་གཉན་གཉན་ནད་
14.	དུད་འགྲོ་གཉན། །གཉའ་བོ་དོན་གཉེར་གཉན་གཉགས་གཉོས། །གཉིད་ཀྱི་གཉེན་པོར་གཉའ་ལྟག་གཉུལ། །གཉི་གཟེར་གཉིག་ཏུ་ལུས་གཉོང་ཆུང༌། །གཉའ་རེངས་གཉེ་མ་ཉག་པོར་གཉེག །གཉུག་མའི་དོན་སོགས་གས་འཕུལ་ཉའོ། །མཉན་པ་ཐུགས་མཉེས་རྣ་བས་མཉན། །མཉེད་མཉེས་ཤིང་མཉེན་མཉན་ཡོད་གནས། །མཉམ་བཞག་མཉམ་མེད་མཚུངས་པའི་མཉམ། །ར་མཉེ་མཉེས་གཤིན་མས་འཕུལ་ཉའོ། །འདམ་རྙོག་རྙེད་བཀུར་གསར་རྙིང་རྙེད། །སོ་རྙིལ་རྙང་མ་རྙོང་དང་རྙི། །ལྕང་རྙིད་མ་རྙོབ་ཨནྡ་རྙིལ། །རྐང་པ་རྙོང་སོགས་རར་བཏགས་ཉའོ། །གོ་སྙོད་སྙིང་པོ་སྙིད་མོའི་སྙིང༌། །སྤུ་སྙོལ་ཆང་སྙོལ་སྙེ་ཕུང་སྙིལ། །ཐ་སྙད་ཇི་སྙེད་དེ་སྙེད་སྙམ། །སྙེམས་དང་སྙུན་མེད་སྙན་ཤལ་སྙི། །སྙོམ་འཇུག་བཏང་སྙོམས་སྙོམ་ལས་དང༌། །བསོད་སྙོམས་སྙུགས་སྲིངས་སྙེག་སར་སྙོགས། །སྙིང་རྗེའི་སྙིམ་པ་སྙོབས་ལ་སྙེས། །སྙོན་མོངས་སྙད་འདོགས་རྒྱལ་མཚན་སྙོལ། །གཏམ་སྙན་སྙིགས་དུས་སྐུད་པ་སྙོད། །སྙང་སྙོགས་སེམས་སྙོམས་སར་བཏགས་ཉའོ། །གཟུགས་བརྙན་སྒྲ་བརྙན་གཞན་ལ་བརྙས། །མངའ་བརྙེས་ཕྱག་བརྙན་བརྙན་པོའི་བརྙས། །གོས་བརྙིངས་ཁ་བརྙོགས་སྣང་བརྙན་བརྙང༌། །བས་འཕུལ་ར་མགོ་ལྡན་པའི་ཉའོ། །དགེ་བསྙེན་བསྙེན་གནས་བསྙེན་རྫོགས་བསྙེན། །བསྙོན་ཅན་བསྙོན་དོར་བསྙོན་ཏོལ་དང༌། །བསྙེན་བསྒྲུབ་བསྙེན་བཀུར་ཕྱེ་མར་བསྙིལ། །གཏམ་བསྙད་བསྙམས་ནས་ལག་པ་བསྙུལ། །ཕྱིར་བསྙིལ་མལ་བསྙལ་ལྷུང་བཟེད་བསྙིགས། །ལག་བསྙབས་བསྙུང་གཞིས་བསྙུན་པས་བསྙེངས། །བསྙེལ་མེད་ནས་བསྙོར་ཡོ་བྱད་
15.	བསྙུངས། །བསྙེན་སྲིང་ཟས་བསྙོད་སྐྱུ་གང་བསྙུག །བསྙེམས་པའི་རྗེས་བསྙེགས་ཁྲོ་གཉེར་བསྙེར། །བས་འཕུལ་ས་མགོ་ལྡན་པའི་ཉའོ།། ༼ཏ༽ཏེ་པོར་ཏེ་སེར་ཏལ་མར་སོང༌། །ཛཱ་ཏི་ཏང་ཀུན་ཏིག་ཏ་ཏིལ། །ཏུག་ཏུག་ཏོང་ཏོང་ཏོག་ཏོག་སྒྲ། །ཏེལ་པ་ཏོག་རྩེ་དབྱུག་ཏོ་དང༌། །གཙུག་ཏོར་ཐོར་ཏོར་སྤྱི་ཏོར་ཏོག །མུ་ཏིག་མེ་ཏོག་ཏམྦུ་ལ། །ལོ་ཏོག་རྩི་ཏོག་ཟ་མ་ཏོག །ཏིང་འཛིན་དཀོན་མཆོག་ཏ་ལ་ལ། །ཏིང་ལོ་ཏལ་ཙམ་ཏིག་ཏིག་མེད། །ཡོན་ཏན་ཞབས་ཏོག་ནན་ཏན་དང༌། །ནན་ཏུར་གལ་ཏེ་གོའུ་ཏ་མ། །ཁ་ཏོན་ཞལ་ཏ་ནན་ཏར་བཟང༌། །ཏ་ཟིག་ཏ་མིང་ཏའི་སི་ཏུ། །ཏི་ཤྲི་ཏ་དབེན་ཏ་ཧུང་དང༌། །ཏཱ་ར་ཎ་དང་ཏེའུ་ཤང་ཁྲི། །ཏམ་བུ་ར་དང་ཏིང་ཏིང་ཤགས། །ཉོ་ཏི་ཏ་ལ་ཏྲེས་སམ་དང༌། །ཤང་ཤང་ཏེའུ་ཏེ་ཏེ་བརྡུང༌། །འོན་ཏང་ལིང་ཏོག་ཏ་རྐྱང་ངོ༌། །གཏན་གྱི་བསམ་གཏན་གཏན་ཚིགས་གཏམ། །གཏུན་བུ་ལག་གཏད་གཏུན་ཤིང་གཏུབས། །བརྡུང་གཏག་གཏོང་དང་གཏང་རག་གཏང༌། །གཏེར་མཛོད་ཡོངས་གཏམས་གཏོར་ཟན་གཏོར། །ནོར་གྱི་གཏའ་མ་གཏེང་པ་གཏའ། །གཏན་པ་མེད་པའི་སྦྱིན་གཏོང་གཏང༌། །གཏུམ་པོའི་ཞབས་གཏུགས་ཟད་པའི་གཏུགས། །ལྷ་ཆེན་གཏོགས་འདོད་གཞན་ལ་གཏོད། །འབེམ་ལ་གཏོད་དང་དམིགས་པ་གཏོད། །གཏི་མུག་གཏོལ་མེད་མཚང་ནས་གཏོལ། །ཁྲག་གཏར་ཆུ་གཏིགས་སེ་གོལ་གཏོགས། །བཅོལ་བའི་གཏམས་དང་གྲངས་ཀྱི་གཏམས། །སྒོ་གཏན་གཏིང་ཟབ་མུན་པ་གཏིབས། །གཏུར་བུ་སྤོས་གཏུལ་རི་བོའི་གཏོས། །མགོ་གཏུམས་མཐའ་གཏུགས་
16.	ཁོངས་སུ་གཏོགས། །གཏན་ལ་འབེབས་སོགས་གས་འཕུལ་ཏའོ། །སྒྲོ་བཏགས་མིང་བཏགས་ཁ་བཏགས་བཏགས། །སྤྱིར་བཏང་བློས་བཏང་སྔགས་བཏུ་བཏུས། །སྲོལ་བཏོད་གདན་བཏིང་ས་བོན་བཏབ། །བཏང་བཟུང་ཀླུས་བཏེག་གསོལ་བཏབ་བཏུད། །བཏགས་སོ་རྒྱས་བཏབ་བཟའ་བཏུང་བཏུབ། །སྤུ་བཏོགས་རྩ་བཏོན་བཏགས་ཤིང་བཏུལ། །མགྲིན་པ་བཏེག་སོགས་བས་འཕུལ་ཏའོ། །མི་རྟག་རྟབ་རྟབ་དབང་རྟུལ་རྟགས། །མི་རྟོག་ཡིད་རྟོན་རྟོག་ལྡན་རྟོགས། །རྟག་ཏུ་རྟ་ལ་རྟེའུ་སྐྱེས་རྟིང༌། །རྟོལ་གོག་རྟིང་པ་རྟོད་པས་བཅིངས། །རུ་རྟས་ཉམས་རྟས་གནས་སུ་རྟོལ། །མོང་རྟུལ་རྟུལ་ཕོད་རྟེན་རྟེན་འབྲེལ། །མཆོད་རྟེན་རྟ་བབས་བྱ་མ་རྟ། །རྟ་ཐུལ་རྟ་དབྱངས་རྟོག་གེ་པ། །མི་གཙང་རྟུག་སོགས་རར་བཏགས་ཏའོ། །ལྟོས་འགྲོའི་ལྟག་པ་དེ་ལྟ་བུ། །ལྟོ་འཕྱེའི་ལྟེ་བར་ལྟད་མོ་ལྟ། །ལྟོ་བ་ལྟོ་ཡིས་ལྟིར་གྱིས་བཀང༌། །བུར་ལྟང་འགྲང་ལྟོགས་ད་ལྟ་ལྟོས། །ལྟར་སྣང་ལྟག་ཆོད་ལྟ་ལོག་གི །ལྟུང་བས་ལྟས་ངན་ལྟ་ཅི་སྨོས། །ལྟེང་རྒྱས་ལྟེང་ཀ་ལྟེམ་གྱིས་གང༌། །རེ་ལྟོས་ལྟ་ཞོག་མདའ་ཡི་ལྟོང༌། །ལྟར་ལྟར་ལྟེམ་རྐྱང་ལར་བཏགས་ཏའོ། །སྟོན་པའི་བཞུགས་སྟངས་བཀུར་སྟི་སྟོབས། །སྟེས་དབང་མུ་སྟེགས་བྱད་སྟེམས་ཀྱིས། །མི་སྟོ་ལྟ་སྟངས་མེ་སྟག་སྟེགས། །སྟ་གོན་སྟོང་གྲོགས་ཤ་སྟག་བྱེད། །གཞོགས་སྟེགས་སྟངས་སྟབས་སྟ་ཟུར་སྟོན། །ཤིང་སྟག་སྟུག་ཁྲོད་སྟོབས་ཅན་སྟག །དགྲ་སྟ་སྟ་རེ་སྟེའུ་སྟོར། །སྟར་ཞུན་སྟར་གའི་སྟོན་མོ་སྟེར། །སྟོད་ལ་སྟན་དང་སྟུ་མ་སྟོན། །སྟོན་དཔྱིད་གང་སྟོང་ཡ་སྟགས་སྟོང༌། །སྟིམ་བྱེད་སོ་སྟོར་སྟོར་ཁུང་དང༌། །སྟང་ཟིལ་སྟབས་གཅིག་སྟར་བརྒྱུས་
17.	སྟེང༌། །སྟོང་པ་སྟོང་ཉིད་སར་བཏགས་ཏའོ། །བརྟག་དཔྱད་གནས་བརྟན་ཀུན་བརྟགས་བརྟགས། །ཡིད་བརྟན་བརྟད་པ་བརྟུལ་ཞུགས་བརྟན། །སྦུབས་བརྟོལ་བརྟུན་པ་སྤྱི་བརྟོལ་བརྟབས། །ཡོངས་འདུ་པ་བརྟོལ་བརྟག་པ་བརྟུལ། །བརྟེན་པ་ལ་བརྟེན་ཕུར་བུས་བརྟོད། །བས་འཕུལ་ར་མགོ་ལྡན་པའི་ཏའོ། །བལྟོས་ས་བལྟོས་ཆོས་བལྟར་རུང་བལྟས། །བལྟ་བྱ་སྐུ་བལྟམས་གོས་བལྟབ་སོགས། །བས་འཕུལ་ལ་མགོ་ལྡན་པའི་ཏའོ། །བསྟི་སྟང་བསྟུད་པའི་བསྟི་གནས་བསྟར། །ཐུབ་བསྟན་དང་བསྟུན་བསྟོད་འོས་བསྟེན། །བསྟང་བས་མ་བཟུང་བསྟན་བཅོས་བསྟན། །ཐག་བསྟུངས་སྣ་བསྟད་འགྲོ་ཆས་བསྟད། །བསྟིང་ཚིག་བསྟིམས་པས་མི་བསྟོངས་ཀྱང༌། །བསྟིར་མེད་མངོན་བསྟོད་བྱིན་ལེན་བསྟབས། །བས་འཕུལ་ས་མགོ་ལྡན་པའི་ཏའོ།། ༼ཐ༽ཐུན་མོང་ཐུ་བོ་ཐ་གྲུ་ཆེ། །ཐུ་མི་ཐོར་ཅོག་ཐོར་ཚུགས་དང༌། །ཐ་མ་ཐ་ན་ཐྲིག་ཐྲིག་སྒྲ། །ཐུར་དང་ཐ་མལ་ཐ་རྐྱང་ངོ༌། །མཐོ་རིས་མཐའ་དག་མཐའ་ཀླས་མཐོང༌། །མཐར་ཐུག་ནུས་མཐུ་མཐུན་མི་མཐུན། །ལག་མཐིལ་མཐེ་བོང་མཐེའུ་ཆུང༌། །མཐོན་ག་མཐོན་མཐིང་མཐང་གོས་མཐུག །མཐར་གྱིས་རྟ་མཐུར་མཐོ་གང་མཐུད། །མཐོ་འཚམས་མཐོལ་བཤགས་མཐོ་ཡོར་མཐོ། །མཐོན་པོའི་རྒྱ་མཐོངས་མཐའ་འཁོབ་མཐའ། །མཐིང་རིལ་མཐིང་ཁ་མས་འཕུལ་ཐའོ། །འཐབ་མོར་འཐོན་ཡང་གྲོགས་སུ་འཐམས། །སྤྲིན་འཐིབས་ཆུ་འཐོར་འཐོར་འཐུང་དང༌། །བློ་འཐུམས་མགོ་འཐོམས་དུ་བ་འཐུལ། །སྲ་འཐས་འཐེམས་ནན་ནན་ཏན་འཐན། །ཆུ་འཐུངས་ཤ་ནས་འཐེན་ཞིང་འཐོག །སྨོད་ཚིག་འཐིང་སླད་
18.	འཐེན་པ་འཐད། །ཟས་ལ་འཐུ་འཐུས་ཕྱེ་མར་འཐག །ཞ་འཐེང་མལ་གོས་འཐེབ་ཀྱིས་འཐུམ། །དུམ་བུར་འཐུབ་སོགས་འས་འཕུལ་ཐའོ།། ༼ད༽གཞན་དྲིང་མི་འཇོག་བཀའ་དྲིན་དྲན། །དྲིལ་བུ་དྲི་མཆོག་དྲ་དྲ་ཕྱེད། །སྔ་དྲོ་ཕྱི་དྲོའི་དྲི་དྲིས་ལན། །དྲང་དོན་གཡུང་དྲུང་དྲང་སྲོང་དྲུག །ཁྲིམས་དྲལ་ལྕམ་དྲལ་ཟས་དྲངས་དྲོངས། །དྲང་པོའི་ཤིང་དྲུང་དྲེལ་དྲེའུ་རྡོག །མོན་དྲེ་སྨིན་དྲུག་མ་དྲོས་མཚོ། །དྲེག་ནད་དྲེག་པ་དྲི་མ་དང༌། །ཁ་དྲག་དྲག་ཤུལ་ས་ལ་དྲུད། །དྲོད་དང་དྲོ་བ་ཟན་དྲོན་དྲིལ། །དྲེད་ལྤགས་དྲས་དྲུབས་དྲེས་མས་དྲགས། །དྲེད་པོ་དྲུ་བུའི་དྲ་བར་དྲངས། །དྲིལ་བསྒྲགས་དྲ་མའི་གནས་སུ་དྲོངས། །དྲེགས་པ་དྲུང་ཕྱུང་ཁ་ཡི་དྲོག །ནད་དྲག་དྭ་ཕྲུག་དྭ་བའི་འབྲུ། །ཐལ་བའི་དྲགས་སོགས་ད་རྐྱང་ངོ༌། །གདུགས་མེད་གདོང་པ་གདུགས་ཀྱིས་གདུངས། །གདོན་ལྟར་གདུག་པའི་གདོལ་པ་གདུལ། །གདམས་ངག་གསལ་གདབ་གདིང་བ་གདན། །གདུ་བུ་གདང་དང་གདུང་མར་གདགས། །གདུང་རུས་སྐད་གདངས་སྐས་ཀྱི་གདང༌། །གདུང་བརྒྱུད་གདུང་འཛིན་གསོལ་གདབ་གདོན། །གཉེར་གདམས་བཅོལ་གདམས་རྙེད་ལ་གདུ། །མིང་གདགས་སྙུན་གདངས་ས་བོན་གདབ། །ཁ་གདངས་མཚོན་གདེངས་གདོན་མི་ཟ། །ད་གདོད་སོས་གདལ་གདེང་ཐོབ་གདའ། །གདོས་པ་ཐུད་གདར་སྲང་ལ་གདེག །གདགས་པའི་བསྟན་བཅོས་གདམ་ང་བྱེད། །གདེངས་ཅན་གདུལ་བྱ་དམ་ལ་གདགས། །ཁྱབ་གདལ་གདོད་ནས་གདགས་གཞི་བྲལ། །གདངས་ཅན་ཀུན་ར་གས་འཕུལ་དའོ། །བདག་བདེན་བདུད་
19.	བདུན་མདུན་དུ་བདར། །བདེ་བདོ་ཟས་བདའ་བདུག་སྤོས་བདུག །བདའ་དེད་བདག་པོས་བདའ་ཞིང་བདས། །བདེ་གཤེགས་བདེ་ལེགས་བདེན་པ་བདར། །གཞུ་བདུངས་བདོག་པའི་སྐྱེལ་བདར་བདོག །བདེན་གཉིས་བདུད་རྩི་ཕྱེ་མར་བདར། །ཕྱག་བདར་ཕྱི་བདར་བས་འཕུལ་དའོ། །མདའ་མདུང་མདེའུ་ལམ་མདོའི་མདོས། །མདུན་མདོངས་མདོག་མདངས་མདོར་བསྡུས་མདོ། །མདངས་སང་མདོང་གསོལ་ར་མདའ་དང༌། །མདུད་པ་ལ་སོགས་མས་འཕུལ་དའོ། །མྱ་ངན་འདའ་འདས་འདུན་པས་འདུད། འདམ་ཁྲོད་འདུར་འདུར་འདོང་ཞིང་འདུག །འདོམ་དུས་རྗེས་འདེད་གསོལ་འདེབས་འདོན། །ལྷ་འདྲེ་ཤིང་འདྲུད་ཁུང་བུ་འདྲུ། །འདུ་བྱེད་འདུས་བྱས་འདྲེས་མ་འདྲ། །འདྲུལ་བའི་གཏམ་འདྲི་ཡི་གེ་འདྲི། །འདྲིད་ཅིང་ཁྲིམས་འདྲལ་སྲོག་འདོར་འདར། །འདེགས་པ་འདི་འདོད་འདུལ་བས་འདུལ། །འདམ་བུའི་འདབ་མར་འདབ་ཆགས་འདུ། །རི་འདབས་འདོལ་སར་འདག་གུ་འདག །བློ་འདྲོག་ཞབས་འདྲེད་འདྲད་ཅིང་འདྲུད། །འདྲེན་པས་ཆོས་འདོམས་དགེ་འདུན་འདུས། །འདོ་མེད་འདོམས་སུ་འདོམ་གང་འདོགས། །འདོད་ཆགས་འདུ་ཤེས་འདུ་འཛིར་འདྲིས། །འདྲེག་མཁན་འདེང་ཕྱིར་འདོ་རྟ་འདམ། །འདས་པོའི་འདད་ཀྱིས་འཁོར་འདབ་འདུམས། །མིང་འདོགས་ཆུ་འདལ་སྐྱོ་མ་འདལ། །འདག་ཆལ་གོ་འདུན་དེ་མ་འདྲོག །དྲི་མ་འདག་སོགས་འས་འཕུལ་དའོ། །གྲོང་རྡལ་ཐོག་རྡིབ་རྡོ་རྗེའི་རྡུལ། །རྡོ་རྡེའུ་རྡོག་པོ་རྡེག་ཀྱང་རྡུགས། །རྡུང་འཚོག་ཕེག་རྡོབ་ཆ་ལང་རྡོབ། །གློ་རྡེག་རྡབ་འཆལ་ལུས་རྡོས་ཆེ། །ལག་རྡུམ་གློ་རྡོལ་དབུ་བ་རྡོས། །གྲི་རྡོར་རྡོལ་ཆོས་རར་
20.	བཏགས་དའོ། །མཁའ་ལྡིང་འབྲུག་ལྡིར་ལྡབ་ལྡིབ་སྐད། །ལྡ་ལྡི་ལྡེ་མིག་ཡོད་པའི་ལྡན། །མགོ་ལྡོག་ལྟོ་ལྡིར་ལྡུར་ལྡུར་ལྡུགས། །སེང་ལྡེང་ལྡེམ་ལྡེམ་ལྡེར་བཟོའི་ལྡེབས། །ལྡོར་རོས་ངད་ལྡང་ལྡེ་གུ་བྱུག །འཇུག་ལྡོག་ལྡོབ་སྐྱེན་ཕྱིར་མི་ལྡོག །སྐོམ་ལྡུད་མེ་ལྡེ་མིང་གི་ལྡེ། །ལྡུམ་རའི་ལྡུམ་བུ་ལྡབ་ལྡོབ་དང༌། །བཅོམ་ལྡན་ལྡེམ་དགོངས་དྲིས་ལན་ལྡོན། །བསྐྱར་ལྡབ་ཉིས་ལྡབ་ལྷག་མ་ལྡས། །ལྡན་པའི་སོ་ལྡེག་མིག་ཀྱང་ལྡོངས། །ནེའུ་ལྡང་ལྡོམ་བུ་སྟན་ལས་ལྡང༌། །ལྡང་ཚད་ལ་སོགས་ལར་བཏགས་དའོ། །ཞེ་སྡང་སྡང་མིག་སྡིགས་མཛུབ་སྡིག །སྡར་མ་བདེ་སྡུག་དགེ་སྡིག་སྡོམ། །སྡིངས་ཀྱི་སྡོང་པོ་སྡོང་བུའི་སྡེ། །སྲོག་དང་སྡོ་ཞིང་སྡེ་ཚན་སྡེབ། །སྲོག་ཆགས་སྡོམ་སྡིག་སྡེར་མོ་རྣོ། །སྡོམ་པ་བསྲུང་སྡོམ་སྡོད་གནས་སྡོད། །སྡེབ་སྦྱོར་མཛེས་སྡུག་ནོར་སོགས་སྡུད། །སྡུམ་པར་མཆོད་སྡོང་སྡོམ་བུས་བསྐོར། །སྡེར་མའི་ཐུག་སྡོར་ལག་པས་སྡོམ། །བཀའ་སྡོད་སྡེ་སྣོད་སར་བཏགས་དའོ། །གྲི་བརྡར་བརྡེག་འཆོས་བརྡུང་བྱ་བརྡུངས། །ཁ་བརྡར་བླ་བརྡོལ་ཆལ་བརྡབ་བརྡབས། །རྔ་བརྡུང་བྲོ་བརྡུང་གོ་བྱེད་བརྡ། །ཆལ་མར་བརྡལ་ནས་བརྡུལ་ཞིང་བརྡེག །བས་འཕུལ་ར་མགོ་ལྡན་པའི་དའོ། །བལྡབས་ནས་བལྡག་པ་བལྡེག་ཅིང་བལྡད། །བས་འཕུལ་ལ་མགོ་ལྡན་པའི་དའོ། །བསྡུ་བྱ་བསྡུ་བསྡུས་བསྡུར་ནས་བསྡད། །ཉེས་བསྡམས་བསྡོམས་ནས་སྲོག་དང་བསྡོས། །འོག་བསྡོགས་ཉེར་བསྡོགས་གཞན་ལ་བསྡིགས། །གྲོགས་དང་བསྡོངས་བསྡེབས་སྣ་ཐག་བསྡོགས། །འགལ་བསྡུམ་བས་འཕུལ་སར་བཏགས་དའོ།། ༼ན༽ཕན་གནོད་གནས་སྐབས་གནང་བཀག་གནད། །
21.	གནོད་སྦྱིན་གནག་ཕྱུགས་གནམ་ལྟར་གནག །གནས་བརྟན་ཉེར་གནས་གནས་ཁང་གནས། །གནོད་བྱེད་ཟིལ་གནོན་གནའ་མི་གནུབས། །ཞི་གནས་གནས་འགྱུར་གནས་ལུགས་རྟོགས། །གནངས་གཞེས་གནམ་རུ་རྐང་པས་གནོན། །ཞེ་གནོང་གནད་གཅོད་གནས་ངན་ལེན། །གནོད་གནས་ལ་སོགས་གས་འཕུལ་ནའོ། །མནལ་གཟིམས་མནའ་མ་འོག་ཏུ་མནན། །མནབ་རྩལ་དྲི་མནམ་མནར་མེད་མནར། །མནར་སེམས་ཟས་མནོག་མནོག་ཆུང་བ། །མནོལ་རིགས་མནའ་བསྐྱལ་ན་བཟའ་མནབས། །མནོ་བསམ་མནོས་སོགས་མས་འཕུལ་ནའོ། །རྣམ་ཤེས་རྣོན་པོའི་རྣལ་འབྱོར་རྣམས། །རྣམ་རྟོག་རྣམ་གྲངས་རྣམ་པ་མང༌། །རྣ་གཤོག་རྩེ་རྣོ་རྣལ་མའི་དོན། །ཁུག་རྣ་རྣག་ཁྲག་ཞིང་རྣང་མ། །ཚིག་ཕྲད་རྣམ་པར་རར་བཏགས་ནའོ། །སྣར་མ་སྣྲོན་སྣྲུབས་སྣག་ཚ་སྣུར། །སྣང་བ་སྣ་ཚོགས་སྣ་ཡི་སྣབས། །སྣམ་བུའི་སྣམ་སྦྱར་སྣལ་མའི་སྣེ། །བར་སྣང་སྣང་གསལ་སྣུམ་དྲི་སྣོམ། །ལམ་སྣར་སྣ་བོའི་སྣག་དབོན་སྣང༌། །ལྟར་སྣང་སྣ་མང་སྣྲེལ་ཞི་སྣོད། །ཡུག་སྣམ་སྣམ་ཕྲན་སྣ་མ་སྣེའུ། །སྣད་ཡར་སེར་སྣའི་སྣོན་མར་སྣོམས། །རྒྱབ་ཀྱི་སྣམ་ལོགས་སར་བཏགས་ནའོ། །བརྣབ་སེམས་ལྟོ་ལ་བརྣན་ཡང་བརྣངས། །བརྣག་དཀའི་བརྣག་པས་མདུན་དུ་བརྣུར། །སྦས་པའི་བརྣོགས་དང་ངེས་བཟུང་བརྣན། །བས་འཕུལ་ར་མགོ་ལྡན་པའི་ནའོ། །གནད་བསྣུན་མཚོན་བསྣུན་ནུ་མ་བསྣུན། །སྲོལ་བསྣུབས་གོང་འོག་བསྣོར་ཞིང་བསྣོལ། །མཚོན་བསྣམས་དུས་བསྣུར་ཞིབ་མོར་བསྣུར། །མཇུག་བསྣར་དྲི་བསྣམས་ནེམ་ནེམ་བསྣེམས། །མང་དུ་བསྣན་ནས་འདྲེས་པར་བསྣོས། །བས་འཕུལ་ས་མགོ་ལྡན་པའི་ནའོ།། །། 
22.	༼པ༽ པང་པར་པར་པུ་པི་ཝང་འཛིན། །གཅིག་པུར་པིར་གྱིས་པ་ཏྲ་བྲིས། །པུ་ཤུའི་པུ་ཤུད་པུར་གྱིས་པུར། །པུཎྜ་རཱི་ཀ་པི་པི་ལིང༌། །པ་ཤི་པདྨ་པ་ལ་ཤ །པུས་བཙུགས་པོག་པོར་ག་པུར་འཐུལ། །པར་མའི་པོ་ཏི་པཎྜི་ཏ། །ཟེ་པྲོག་པྲོག་ཞུ་འོག་པག་དང༌། །པུར་ཁང་པར་ཏང་པོ་ཊ་ལ། །པུ་ས་ལ་དང་པུ་ཤེལ་ཙེ། །པ་སངས་པྲ་ཕབ་པྲི་ཡང་ཀུ། །པགས་པ་ལག་པོད་པོ་ཟོས་ཀྱང༌། །པར་གྱིས་འཕར་སོགས་པ་རྐྱང་ངོ༌། །དཔག་ཚད་རྗེས་དཔག་དཔག་བྱ་དཔོག །རྒྱལ་པོའི་དཔྱ་ཁྲལ་དཔྱང་ཐག་དཔྱངས། །དཔག་མེད་དམག་དཔུང་དཔུང་བུ་ཆུང༌། །དཔེར་ན་དཔེ་བྱད་དཔེ་བྱ་དཔེན། །རྣམ་དཔྱོད་རྟོག་དཔྱོད་བརྟག་དཔྱད་དང༌། །རྗེ་དཔོན་སློབ་དཔོན་སེམས་དཔའ་ཆེ། །དཔྱིད་དུས་དཔྲལ་བ་དཔྱི་མགོ་དཔྱོངས། །ཤིང་ང་དཔུང་བཅད་དཔུང་རྒྱན་དང༌། །དར་དཔྱངས་དཔངས་མཐོ་དཔག་བསམ་ཤིང༌། །དཔའ་བོ་དཔའ་བའི་དཔང་པོས་དཔོད། །གསོ་དཔྱད་དཔྱིས་ཕྱིན་དཔྱས་མི་འདོགས། །དཔལ་ལྡན་དཔང་ལོ་དས་འཕུལ་པའོ། །ཕ་སྤད་སྤུན་ཟླ་སྤང་བྱ་སྤངས། །སྤྲང་པོའི་སྤར་མོའི་སྤ་དབྱུག་སྤྲད། །སྤོས་སྤྲིན་སྤྲོ་སྤྲོས་ལོངས་སྤྱོད་སྤྱོད། །སྤང་སྤོས་སྤར་སྤོར་སྤེན་སྤྱིལ་སྤྲོ། །སྤེན་ཏོག་སྤུག་གིས་སྤུད་པས་སྤ། །གནས་སྤར་བྱ་སྤུར་གཞན་དུ་སྤགས། །མགོ་སྤུ་སྤྲུག་སྤྲུགས་ཐགས་ཀྱི་སྤུན། །སྤེའུའི་གཅེས་སྤྲས་སྤྱད་དངོས་སྤེལ། །སྤ་མ་སྤྲུ་མ་སྤྲ་བ་སྤུངས། །སྤྲ་ཆལ་སྤོད་དང་ཞོ་སྤྲིས་སྤགས། །འཐབ་མོ་སྤྲད་སྤྲོད་སྤྱོས་ནས་སྤྱུགས། །སྤྱི་སྒོས་སྤེལ་མར་འཕྲིན་སྤྲིང་སྤྲིངས། །མུན་སྤྲུལ་སྤོང་བ་སྤོངས་སྤྱོད་པ། །ཚུར་སྤྱོན་དཀའ་སྤྱད་ཆོས་སྤྱོད་སྤོར། །སྤྲོས་བྲལ་སྤྲུལ་པ་གཟའ་སྤེན་པ། །གོས་སྤོ་
23.	ཆུར་སྤྱིངས་སྤྲ་ཚིལ་སྤྱིན། །ཁེ་སྤོགས་སྤྱང་གི་སྤྲ་སྤྲེའུ། །སྤྱང་པོའི་སྤོབས་པས་དགེ་མི་སྤྱོམ། །སྤྱི་བླུགས་ཁ་སྤུབ་རྒྱན་གྱིས་སྤྲས། །སྤྱི་བོ་རྡུལ་སྤྲུགས་རྡུལ་གྱི་སྤབས། །སྤྱོད་པ་སྤ་བཀོང་རི་ཡི་སྤོ། །མིག་གི་སྤྱན་སོགས་སར་བཏགས་པའོ། །སྟག་ལྤགས་ལ་སོགས་ལར་བཏགས་པའོ།། ༼ཕ༽ཕང་པར་ཕུན་ཚོགས་ཕུན་ཚུགས་ཤིང༌། །ཕྲུག་གུ་དང་ཕྲད་རྡུལ་ཕྲན་ཕྲ། །བརྒྱ་ཕྲག་ཕྱང་ཕྲུལ་ཕྱལ་ཕྱང་ངེ། །ཕྱུག་པོའི་ཕྱིར་དུ་ཕྱོགས་བཅུར་ཕྱིན། །ཕྱར་དར་ཕྱི་སའི་ཕྱེ་མ་ཕྱེ། །ཕྱྭ་མཁན་ཕོངས་པས་ཕྱིང་རུལ་ཕྱར། །ཕྱི་བདར་གྱིས་ཕྱིས་ཕྱགས་མས་ཕྱགས། །ནམ་ཕྱེད་ཕྱེན་གཏོང་ཕྱི་རྡོ་ཕང༌། །དབང་ཕྱུག་དབུགས་ཕྱུང་སྒོ་ཕྱེ་ནས། །ཕྱགས་ལྷམ་ཕྲན་ཚེགས་ཕྲེང་བ་ཕྲོགས། །ཕྲ་མེན་ཕྲིན་ལས་ས་ཕྱོད་ཆེ། །ཕྱུགས་ཀྱི་ཕྲུ་མ་ཕྱེ་མ་ལེབ། །ཕྲུ་བའི་ཕྱིར་ཕྱུང་ཕྱག་གིས་ཕྱོར། །སྨིན་ཕྲག་ཕྱག་འཚལ་ཉིན་མཚན་ཕྱད། །ཕྲ་མ་ཕྲག་དོག་ཕྲག་པ་ཕྲལ། །ཕྱིན་ཆད་ཡིད་ཕྱུང་སུན་ཅི་ཕྱིན། །ཕྱི་འབྲང་ཕྱིར་ཕྱོགས་ཕྱིན་ཅི་ལོག །མི་ཕམ་ཚིག་ཕྲད་རྣམ་དབྱེ་ཕྱེད། །ཕྲུ་མ་ཕྱར་གཡེང་ཕ་རྐྱང་ངོ༌། །གཞན་ལ་འཕྱ་འཕྱས་འོད་འཕྲོ་འཕྲོས། །འཕྱི་བ་འཕྱེ་བོ་དུས་འཕྱི་འཕྱིས། །རྣམ་འཕྲུལ་སྒྱུ་འཕྲུལ་མདའ་འཕེན་འཕངས། །ནམ་འཕང་ཁྲི་འཕང་གོ་འཕང་འཕྲོག །མཚོ་འཕྱུར་དུང་འཕྱུར་ལམ་འཕྱུག་འཕྱུགས། །སྙིང་འཕྱོའི་འཕྱོན་མས་ཕྱེ་འཕྱར་འཕངས། །འཕོངས་ཀྱི་འཕག་འཕག་མགོ་ཐུམ་འཕུར། །འཕོང་གིས་གཞན་འཕམ་འཕལ་ཀ་འགྲིག །འཕྱན་ཞིང་འཕྱོ་ལྡིང་དར་འཕྱར་འཕྲལ། །འཕྲིན་འཕྲོད་འཆི་འཕྲས་སེམས་ལ་འཕྲེང༌། །འཕྲལ་བ་སྐྲ་འཕྱིངས་ཕྱག་དར་འཕྱག །འཕྱང་དང་འཕྱེ་བ་འས་
24.	འཕུལ་ཕའོ།། ༼བ༽བླ་མའི་བླ་ན་བླ་བྲེ་བྲེས། །བྱམས་པས་བྱད་བྱུར་བྱབས་པས་བྱེར། །བྲེ་ཡི་བྱེ་མས་བྲབས་པས་བྱང༌། །བྲན་གཡོག་བྱེས་བྱོན་བྱུག་པ་བྱིན། །བྱིས་པས་བྱ་རའི་བྱ་བ་བྱོས། །བྲམ་ཟེ་བྲག་རིའི་བྱང་དུ་བྱོལ། །བྱ་བྱིའུ་བྱི་བ་བྱི་ལའི་བྱད། །བྱོལ་སོང་བྲང་འགྲོའི་བྲང་བྱིལ་བྱིལ། །བླ་གབ་བླ་གོས་བླུས་ཀྱང་བླ། །བླུན་པོ་འདམ་བྱིང་བློ་བློང་བློང༌། །བྲོ་ནད་ཐབས་བྲལ་བྲོ་བོར་བྲོས། །བྱན་མོའི་བྱི་བོར་རང་བྱན་ཆུད། །བྱག་མཁན་བྲོ་གར་བྱེ་བས་བྲེལ། །སོས་བླད་ཆུ་བླུད་ཟས་བྲིམས་བྲོད། །བྱ་ནའི་ཡོ་བྱད་བྱུར་བུར་བླུགས། །ད་བྱིད་རོ་བྲོ་བྲ་བའི་བྲུན། །དོང་བྲུབས་ཆུ་བྲུག་བྲུ་བ་ཚ། །གོས་བྱེད་བཙོ་བླག་གོས་ཀྱིས་བྱིབས། །བླ་ཚེ་བྱང་བུར་བ་བླ་བྱུགས། །ཁས་བླངས་བླ་ཐབས་ས་བླས་ཁྱེར། །བློ་བྲིད་བླ་དྭགས་ཡི་གེར་བྲིས། །སྤུ་བྱི་ཆ་བྱད་གཟི་བྱིན་བྲི། །བྱི་བཞིན་བྲ་ཉེར་བྲ་ཕྱེ་བྱོལ། །བྱུག་རིས་བྱ་བའི་བྱེ་བྲག་ལ། །རྒྱལ་བློན་བློ་མིག་བདེ་བླག་བྱེད། །བླང་དོར་བློན་འདེབས་བླ་བོ་ལ། །རབ་བྱུང་སྐྲ་བྲེགས་རྣ་བ་བླགས། །ལྟོ་གོས་བྲང་བྲེང་བྱ་དགར་བྱིན། །སྨན་བླ་བྱང་ཆུབ་བླ་ན་མེད། །བྱིན་རླབས་བྱུ་རུ་བ་རྐྱང་ངོ༌། །དབྱེན་དང་དབྱེ་བྲལ་ཆོས་དབྱིངས་དབྱིབས། །དབྱེར་མེད་དབུ་མ་དབུང་དང་དབུས། །དབྱུ་གུ་དབྱིག་པ་དབྱུག་པ་དབྱུགས། །རྫིང་དབོལ་ཆུ་དབོ་སྐར་མ་དབོ། །ཕྱིར་དབྱུང་སུན་དབྱུང་མཚོན་གྱིས་དབུག །དབུལ་པོས་དབུགས་དབྱུང་ནོར་མི་དབྲོག །ཚོན་དབྱི་དབྱིག་མོར་དབྱིག་དབྱིག་དབུར། །དབོན་པོས་དབྱངས་དབུལ་སྨ་མི་དབབ། །དབྱིག་གཉེན་དབུ་ལ་གདུགས་ཀྱང་དབུབ། །དབང་བསྐུར་བྱིན་དབབ་གཏན་ལ་དབབ། །
25.	ལུང་དབོག་ཁུར་དབོག་དབེན་སར་དབྲལ། །དབང་ཕྱུག་དབང་ལྡན་དབང་ཐང་དབྱར། །དབང་པོ་དབྱིག་མང་དཔྲལ་དབྱེས་ཆེ། །དབའ་རླབས་དབུ་བ་སྐྱོན་གྱིས་དབགས། །དབྲེ་བཙོག་ཁ་དབྲི་ཞེ་སའི་དབའ། །དབལ་ནི་ཤ་ཉམས་རྩེ་དྲོད་ཏོག །ཞ་ཉེའི་དབྱར་འདབ་དས་འཕུལ་བའོ། །རབ་འབྱམས་འབྱམས་ཀླས་འབྱུང་བཞི་འབྲུག །འབྲལ་མེད་དང་འབྲེལ་འབྲས་བུ་འབྲུ། །འབྲིང་པོ་འདམ་འབྱིང་འབྲུམ་ནད་འབྱང༌། །འབྲོག་གི་འབྲི་འབྲོང་རུས་ཀྱི་འབྲོམ། །འབྱུང་འགྱུར་ཚེ་འབྱིད་འདྲེད་པའི་འབྱིད། །སྐྲ་འབལ་འབེལ་གཏམ་སྒོ་འབྱེ་འབྱེད། །འབྲས་ཆན་ལྕེས་འབྱོག་ཆང་འབྱོ་འབྱངས། །འབྲོམ་སྟོན་འབྱོན་དུས་འབྲོས་ཤིང་འབྲང༌། །འབྲུབ་ཁུང་ཁ་འབྱེད་འབྱོལ་ཞིང་འབྱེར། །མཚང་འབྲུའི་ཚིག་འབྱིན་ཚོན་འབྱུག་འབྱོངས། །ཁ་འབྲི་ཆུ་འབྲུབ་སྦྱར་བའི་འབྱར། །འབྱུང་པོའི་འབྱོར་པ་འས་འཕུལ་བའོ། །ཁྱི་རྦད་རྦབ་སྒྲིལ་ཁ་རྦད་ཆེ། །ནད་ཀྱི་སྐྱ་རྦབ་སྐྲ་རྦད་རྦོད། །རྦོད་མ་སྐྱེལ་སོགས་རར་བཏགས་བའོ། །ལྦུ་བ་ལྦ་བ་ལར་བཏགས་བའོ། །ནོར་སྦྱིན་གནོད་སྦྱིན་སྦྱིན་བདག་སྦྲོན། །སྦུན་པ་སྦངས་དང་སྦང་མས་སྦངས། །སྦུག་ཏུ་ནོར་སྦ་སྦས་སྦོས་སྦེད། །ཉིས་སྦྲག་སྦྲ་འབུབས་སྦྲེལ་ནས་སྦྱར། །སྦྲེས་ནས་སྦུར་མར་མེ་སྦར་སྦོར། །ཆུས་སྦྲུས་ཟས་སྦྲུས་ཕྱོགས་གཅིག་སྦོམས། །སྦྲུམ་མ་ལྟོ་སྦོས་སྲོག་ཆགས་སྦྲེ། །ཕྱག་སྦལ་གྲོག་སྦུར་སྦལ་པ་སྦྲུལ། །གྲོགས་སྦྲན་སྦུངས་སྦེད་སྦུད་པའི་སྦུབས། །སྦྱིག་མོར་སྦྱིག་ཅིང་སྦེ་ག་སྦྱོར། །སྦྱག་ཚེ་ལུས་སྦྲིད་སྦ་འཁར་སྦོམ། །ཤ་སྦྲང་སྦྲང་མ་སྦྲང་དང་སྦྲགས། །སྦེད་བྱེད་གསེར་སྦྲམ་ས་ལེ་སྦྲམ། །སྦྱོར་བ་སྦྱང་བྱ་སྦྱོང་བྱེད་སྦྱངས། །དགེ་སྦྱོང་གསོ་སྦྱོང་གཙང་སྦྲ་སྦྱོར། །འདོམས་ཀྱི་སྦ་བ་
26.	སར་བཏགས་བའོ།། ༼མ༽རོ་མྱགས་མྱག་མྱོག་ནགས་མྱུལ་མྱུར། །ཉམས་མྱོང་མྱུ་གུའི་རོ་མྱང་མྱོས། །མྱང་འདས་མྱང་མྱང་མྱུག་མྱུག་དང༌། །མྱ་ངན་མྱ་ངམ་མ་རྐྱང་ངོ༌། །དམག་གི་ཉེས་དམིགས་དམངས་རིགས་དམན། །དམེ་པོ་དམུས་ལོང་དམིགས་བུ་མེད། །དམུ་རྒོད་དམུ་ཆུ་འདྲེ་སྲིན་དམུ། །བློ་དམུན་དམུས་བྱུང་བུ་གའི་དམིག །གཙང་དམེ་འཛུམ་དམུལ་དམིགས་པ་གཏོད། །ལག་དམར་ཁ་དམར་ཁ་དོག་དམར། །ཉམས་དམས་དམོད་བཙུགས་དམོད་པ་འདོར། །དམྱལ་བ་གནས་དམའ་དམིགས་བསལ་དང༌། །མྱུག་མྱུག་དམྱུགས་སོགས་དས་འཕུལ་མའོ། །རྨད་བྱུང་རྨུགས་འཛིན་རྨི་ལམ་རྨིས། །རྨང་ནས་རྨོ་རྨོས་རྨོན་དོར་དང༌། །རྨོངས་རྨུགས་ཁྱིས་རྨུར་རྨུགས་པའི་རྨ། །རྨེན་པ་རྟ་རྨིག་སྒ་ཡི་རྨེད། །རྨོངས་བུ་རྨེག་མེད་སུན་པའི་རྨུས། །སེང་རྨེ་བསྲིས་རྨེ་ངོ་མཚར་རྨད། །རྨོ་རྨོ་བལ་རྨེལ་དྲིས་པའི་རྨས། །རྨ་བྱ་ཁམས་རྨྱ་བྱ་རྨྱང་བྱེད། །རྨོག་དང་དབུ་རྨོག་རར་བཏགས་མའོ། །སྨན་དང་སྨན་པའི་གཏམ་སྨྲ་སྨྲོས། །སྨིག་རྒྱུ་སྨག་རུམ་ཟོང་མིན་སྨར། །སྨན་ལྗོངས་སུག་སྨེལ་སྨྱག་ཤད་དང༌། །སྨྱུག་མ་སྨྱི་གུ་སྨྱིག་མ་སྨིན། །ཚེ་སྨད་སྨ་ཕབ་སྨད་རས་སྨོད། །མགོ་སྨྱུང་སྨྲང་དང་སྨྲེ་སྔགས་སྨྲས། །བུ་སྨད་མིང་སྨོས་སྨྱན་ཀ་བྱེད། །ངུར་སྨྲིག་རྣམ་སྨིན་སྨོས་ཅི་དགོས། །སྨྱུང་གནས་དུས་སྨྱུར་སྨྱོན་པ་སྨྱོ། །སྨོན་འདྲིན་དྲི་མེད་སྨོན་ལམ་སྨན། །སྨིན་དྲུག་སྨལ་པོ་སྨིན་དྲུག་བུ། །སྨེ་བ་སྨུག་རྩི་ཁ་དོག་སྨུག །སྨ་ར་སྨིན་མ་སྨེ་ཤ་ཅན། །རྩིས་ཀྱི་སྨེ་བ་སར་བཏགས་མའོ།། ༼ཙ༽ཙབ་ཙུབ་མི་བྱ་ཙོག་ཙོག་པུ། །ཙན་དན་ཙུ་ཏ་ཙམ་པ་
27.	ཀ །ཙ་ཀོ་ར་དང་ཙི་ཏི་མོ། །ནེ་ཙོ་དེ་ཙམ་དེ་ཙུག་ལགས། །ཙེ་ནེ་ཙེ་རེ་ཙ་རི་བ། །ཙཱ་རུའི་བཟའ་བ་ཙ་ན་ཀ །ཙུག་ཙུག་སྒྲ་སོགས་ཙ་རྐྱང་ངོ༌། །གཙུག་ཏོར་སྤྱི་གཙུག་གཙང་ཁང་གཙང༌། །མི་གཙིགས་སྤྱོད་པ་གཙུག་ལག་ཁང༌། །གཙོད་རུས་གཙེས་ཤིང་གཙེར་བས་གཙེས། །མཆེ་གཙིགས་གཙུབ་ཤིང་གཙུབ་གཏན་གཙུབས། །གཙོ་བོ་གཙིགས་ཆེ་གཙག་བུས་གཙག །གཙང་ཕྱོགས་གཙང་ཆུ་གས་འཕུལ་ཙའོ། །བཙན་པོ་བཀའ་བཙན་རྫོང་བཙན་དང༌། །བཙུན་མོར་བུ་བཙས་གྲུ་བཙས་བཙལ། །བཙུན་པ་མིག་བཙུམས་བཙོན་རར་བཙུད། །བཙོང་བཙུགས་བཙགས་བཙོངས་བཙོད་བཙོ་བཙོས། །གོས་བཙེམས་བཙག་དང་བཙོད་ཀྱིས་བཙོས། །བཙན་དུག་ཚགས་ཀྱིས་བཙགས་ཤིང་བཙིར། །བཙས་ཁྱེར་འབགས་བཙོག་བཙོ་བླག་མཁན། །མཐོ་བཙམས་རྡེག་བཙོག་བཙོག་པོ་རྡེག །བཙན་རྒོད་བཙན་ཐབས་གསེར་བཙོ་མ། །སྲོལ་བཙུགས་ཤིང་བཙུགས་སྒོག་བཙོང་བརྩོངས། །བཙད་པོ་བཙས་མ་བས་འཕུལ་ཙའོ། །རྩ་ལག་རྩ་རྩེ་ཚོན་རྩི་རྩིང༌། །རྩི་མར་རྩི་ཤིང་རྩི་ཐོག་རྩྭ། །འཐབ་རྩོད་རྩེད་མོ་རྩེ་རྩེས་རྩེན། །ལྡས་རྩེན་སུམ་རྩེན་རྩིས་རྩིས་མཁན། །རྩིབ་མའི་རྩ་རྒྱུས་རྩིད་པ་རྩུབ། །ཁ་རྩང་རྩེ་རྒོད་རྩམ་རིན་རྩེག །རྩབས་གཅོད་རྩད་གཅོད་ཚེར་མའི་རྩང༌། །སྟོབས་རྩལ་འབད་རྩོལ་རྩོམ་པ་རྩོམ། །ཞོ་རྩབས་རྩབ་མོ་སེར་རྩའི་གོས། །རྩིག་པ་རྩིག་མཁན་འཁོར་ལོའི་རྩིབས། །རྩངས་པ་སྲོག་རྩོལ་རར་བཏགས་ཙའོ། །བཀའ་སྩོལ་དངོས་གྲུབ་སྩལ་དང་སྩོལ། །སྦྱིན་པ་སྩལ་བགྱི་བགྱིད་དུ་སྩལ། །སྩལ་དུ་གསོལ་སོགས་སར་བཏགས་ཙའོ། །བརྩོན་འགྲུས་སྙིང་བརྩེ་བརྩེ་བ་ཅན། །བརྩད་ཅིང་དྲིས་ནས་བརྩམ་བྱ་
28.	བརྩམས། །ཁང་བརྩེགས་བརྩིགས་ཤིང་བརྩི་བྱ་བརྩིས། །སོ་བརྩེ་ཧ་ཅང་བརྩེངས་པའི་གོས། །བས་འཕུལ་ར་མགོ་ལྡན་པའི་ཙའོ།། ༼ཚ༽ནགས་ཚལ་སྐྱེད་ཚལ་ཚི་གུའི་ཚིགས། །ཚོགས་པའི་སྡེ་ཚན་ལུས་ལང་ཚོ། །ཚོན་རྩི་ཕྲ་ཚོམ་ཚར་དུ་དངར། །ཐེ་ཚོམ་ཚམ་རྔམས་འཇུ་བྱེད་ཚྭ། །ཁང་པའི་ཚོམས་སོགས་ཚ་རྐྱང་ངོ༌། །ངོ་མཚར་མཚན་དཔེ་མཚོ་དང་མཚེའུ། །མཚེ་མ་མཚམས་བཅད་མཚན་གཞི་དང༌། །མཚན་ཉིད་མཚོན་བྱ་མཚན་མས་མཚན། །ཕྱོགས་མཚམས་སྐྱོན་མཚང་མཚན་མོ་མཚོན། །མཚུར་སྟོན་ཁ་མཚུལ་མཚལ་དང་མཚུངས། །རྒྱལ་མཚན་མཚའ་མེས་རྟ་མཚའ་ལུ། །མཚར་སྡུག་ཁྱིམ་མཚེས་མཚེ་དང་མཚན། །མཚམས་མེད་ལ་མཚེར་དུར་མཚེད་མཚུན། མཚོན་ཆའི་ཕྱག་མཚན་མཚོག་མར་འཕྱར། །མིང་གི་མཚན་སོགས་མས་འཕུལ་ཚའོ། །བློ་འཚབས་ཆུ་འཚག་ནང་དུ་འཚངས། །ཏིལ་འཚིར་མེས་འཚིག་དུ་བ་འཚུབས། །ཟས་འཚེད་ལུས་འཚོ་འཚོ་བྱེད་འཚེངས། །འཚེ་མེད་འཚག་བཟང་འཚལ་མ་འཚལ། །ནོར་འཚོལ་ཕྱུགས་འཚོ་འཚོག་ཆས་འཚོང༌། །བརྡེག་འཚོག་ངལ་འཚོ་འོད་འཚེར་ཞིང༌། །བློ་དང་འཚམ་པར་སྐྱིན་པ་འཚབ། །གདུང་འཚོབ་འཚང་རྒྱ་ལོངས་པའི་འཚར། །ཕྱག་འཚལ་ཤེས་དང་ཆོག་པའི་འཚལ། །འཛོམ་པའི་འཚག་སོགས་འས་འཕུལ་ཚའོ།། ༼ཛ༽ཛ་རག་ཛ་ལང་ཛ་བོ་ཤིང༌། །ཛ་ཡ་ཅན་སོགས་ཛ་རྐྱང་ངོ༌། །དཔའ་མཛངས་མཛའ་བོའི་བང་མཛོད་མཛེས། །གནོད་མཛེས་མཛུབ་མོ་མཛོད་སྤུ་དཀར། །མཛོ་རྟའི་མཛེར་པ་མཛེ་ནད་དང༌། །མཛོལ་བུ་བསྲུང་བའི་མཛད་པ་མཛོད། །ཡ་རབས་
29.	མཛངས་སོགས་མས་འཕུལ་ཛའོ། །འཛིངས་པས་གོས་འཛར་ལག་པས་འཛིན། །འཛག་དང་འཛིར་བའི་སྣོད་འཛེད་འཛེམ། །འཛུར་ཞིང་སྒོར་འཛུལ་འཛེག་སྐས་འཛུགས། །བཞིན་འཛུམ་འཛིན་པ་སྣོད་དུ་འཛུད། །འཛམ་གླིང་དུ་འཛོམ་ནོར་འཛངས་འཛད། །འཛབ་བཟླས་སྐད་འཛེར་ནོར་བའི་འཛོལ། །འདུ་འཛི་ཆུད་འཛའ་རྡོ་ཡི་འཛེང༌། །འཁྲུགས་པའི་འཛག་འཛོག་འས་འཕུལ་ཛའོ། །ཀུན་རྫོབ་རྫུན་གྱི་རྫབ་རྫུབ་དང༌། །ཕྱུགས་རྫིའི་རྫོངས་སུ་རྫིའུ་བྱིན། །རྫིང་བུར་རྫུས་སྐྱེས་འདམ་རྫབ་རྫོགས། །རྫི་ཕྱོགས་རྫ་མའི་བུ་རྫི་དང༌། །རྫི་མེད་རྫི་མ་ཟིན་པའི་རྫོགས། །མཁར་རྫོང་ནོར་རྫས་རྫུ་འཕྲུལ་དང༌། །རྫོགས་སངས་རྒྱས་སོགས་རར་བཏགས་ཛའོ། །གཞན་གྱིས་མི་བརྫི་ཁྲོ་བོར་བརྫུས། །རལ་པ་གྱེན་བརྫེས་སྲོག་ཆགས་བརྫིས། །ཟན་བརྫིས་ཡུལ་གཞན་བརྫངས་པ་སོགས། །བས་འཕུལ་ར་མགོ་ལྡན་པའི་ཛའོ།། ༼ཝ༽ཝ་སྐྱེས་ཕ་ཝང་ཆུའི་ཝ་ཁ། །འགིའུ་ཝང་པི་ཝང་འཛུམ་ཝང་ཝང༌། །ཡིད་ལ་ཝལ་ལེ་ཝང་ལོང་དང༌། །ཝ་ཏ་ཡུག་སོགས་ཝ་རྐྱང་ངོ༌།། ༼ཞ༽ཞ་བོའི་ཞྭ་མོ་ཞ་རྐྱང་ངོ༌། །མཉམ་གཞག་གཞལ་བྱ་གཞལ་མེད་ཁང༌། །ཀུན་གཞི་རྣམ་གཞག་ནམ་གཞག་གཏན། །གཞོན་ནུ་གཞུང་བཟང་གཞའ་ཚོན་གཞུ། །གཞོགས་ཀློང་བདུད་གཞོམ་སྤོ་གཞོགས་ཀྱང༌། །གནས་གཞི་གཞོང་པ་གཡང་གཞི་གཞན། །མངག་གཞུག་ཁུ་བ་གཞིབ་ལ་གཞོལ། །གཞའ་གསང་གཞོངས་སུ་ལྕག་གིས་གཞུ། །གཞི་གྲུབ་གཞུང་ལུགས་བརྟག་གཞིག་གཞུག །གཞོགས་ཀྱི་ནད་གཞི་གཞང་འབྲུམ་གཞིལ། །གཞར་ཡང་
30.	གཞོམ་མེད་ཡིད་གཞུངས་གཞོབ། །གཞིས་ཀ་གླུ་གཞས་འཚོ་ཞིང་གཞེས། །དྲན་པ་ཉེར་གཞག་བསྒྲིགས་པའི་གཞིབས། །གཞེན་བསྐུལ་ནང་གཞུག་གས་འཕུལ་ཞའོ། །བཞག་ཟིན་བཞད་གད་བཞད་དཀར་བཞི། །བཞབས་ནས་སྐྲ་བཞར་བཞམས་བསྒོ་བྱེད། །གསོལ་བཞིའི་དགོངས་བཞེད་དེ་བཞིན་ཉིད། །བཞེངས་བཞུགས་འབྱོན་བཞུད་བཞོན་པ་ཞོན། །བཞོན་མ་བཞོ་བཞོས་བརླན་བཞའ་བཞོགས། །གཡོག་བཞུན་མར་བཞུ་བཞུར་ནས་བཞེས། །བཞིན་རས་མེ་བཞི་གྲོ་བྱི་བཞིན། །འདི་བཞིན་ཁུར་བཞེས་དཔང་ཆེ་བཞི། །བཞི་མཉམ་བཞག་སོགས་བས་འཕུལ་ཞའོ།། ༼ཟ༽ཟྭ་ཚོད་མི་ཟད་གཞན་ལ་ཟློ། །སྔགས་ཟློས་ཟློས་གར་ཟླ་བ་ཟླུམ། །ཟླ་གམ་ཟླས་དབྱེ་ཟློག་པ་དང༌། །ཟླ་གྲོགས་ལོ་ཟླ་མྱ་ངན་ཟློ། །བསྐྱར་བའི་ཟློས་སོགས་ཟ་ཉིད་དོ། །གཅན་གཟན་གཟིག་གི་གཟུགས་བརྙན་གཟིགས། །གཟའ་སྐར་འོད་གཟེར་གཟི་བརྗིད་གཟི། །རྔུལ་གཟན་ཕྲག་པར་གཟེད་ཅིང་གཟར། །གཟོང་གི་གཟེབ་ལ་གཟེར་བུ་གཟུགས། །གཟེགས་མ་གཟེགས་ཟན་གཟིར་བར་གཟས། །ད་གཟོད་དྲིན་གཟོ་ཆུད་མི་གཟོན། །གཟུ་ལུམས་གཟུང་འཛིན་གཟེག་ཆ་ཆུང༌། །ཟུག་གཟེར་ལ་གཟེམ་གཟིམ་མལ་གཟུད། །གཟེ་མ་ཚེར་མ་གཟང་རིང་གཟན། །གྲུ་གཟིངས་ཤ་གཟུག་ཟས་ཀྱི་གཟན། །ཕྱིང་གཟར་གཟར་བུ་དགང་བླུགས་གཟར། །གཟེངས་བསྟོད་གཟི་མདངས་གཟོད་མའི་དུས། །རི་གཟར་གཟུགས་མོ་བྱི་ཐུར་གཟུགས། །གཟར་ཐག་གཟུངས་ཐག་གཟབས་ཀྱང་གཟགས། །གཟུངས་སྤོབས་གཟུངས་སྔགས་ཐུགས་གཟུ་བོ། །བསྒོ་བ་རྣར་གཟོན་གས་འཕུལ་ཟའོ། །བཟའ་བ་བཟའ་བཟས་བུད་མེད་
31.	བཟའ། །བཟའ་མི་བཟི་ཞིང་མ་བཟླུགས་ཀྱང༌། །ན་བཟའ་བཟང་པོ་ལག་པས་བཟུང༌། །བཟོ་བོས་ལྷུང་བཟེད་བཟེད་ཞལ་བཟེད། །བཟེ་ཆུང་མི་བཟད་ལས་ལ་བཟུར། །བཟོད་པ་ཚོགས་བཟླུམས་སྔགས་བཟླ་བཟླས། །མི་བཟློག་གཡུལ་བཟློག་མྱ་ངན་བཟླ། །གཅིག་ཏུ་བཟླུམས་སོགས་བས་འཕུལ་ཟའོ།། ༼ཡ༽ཡི་རང་ཡི་ཆད་ཡི་དྭགས་དང༌། །མདའ་ཡབ་རྔ་ཡབ་ཡ་རྐྱང་ངོ༌། །གཡོར་མོ་གཡོ་གཡོས་གཡབ་མོ་གཡབས། །གཡོར་པོ་གཡུར་ཟ་གཡན་པ་དགབ། །གཡང་ས་མི་གཡོ་གཡུང་དྲུང་གཡང༌། །གཡེལ་མེད་གཡུར་ཟ་ཟས་གཡོ་གཡོས། །གཡང་གཞི་གཡོག་གཡོགས་གཡེར་མས་གཡིགས། །གཡི་ལྤགས་གཡར་ནས་གཡབ་གཡུག་གཡོབ། །གཡོན་མ་ལོག་གཡེམ་གཡེང་བས་གཡེངས། །གཡའ་སྒོག་སྐྱི་གཡའ་ལྕགས་གཡའ་གཡུ། །གཡུང་མོ་གཡོ་སྒྱུ་གཡེར་བག་གཡག །གཡས་གཡོན་གཡུལ་སྤྲོད་གཡུལ་ལས་གཡོག །མིག་གཡོར་ཁ་གཡལ་གཡར་ངོ་ཚ། །གཡར་ཁྲལ་གཡར་དམ་གཡར་ཁམས་དང༌། །སྣང་གཡེལ་གཡེར་ཁ་གས་འཕུལ་ཡའོ།། ༼ར༽ར་ལུག་རྭ་ཅོ་རྡུལ་དུ་རློག །མངོན་རློམ་རློམ་སེམས་བྱིན་རླབས་རློབས། །རློན་པ་རླག་བྱེད་འདོམས་ཀྱི་རླིག །རླབས་ཆེན་དབའ་རླབས་རླངས་པ་རླུང༌། །རླམ་ཁྱེར་ཁྲག་རླངས་རླན་རློན་ཆང༌། །རླག་མོ་རླུགས་པ་ཁུང་བུའི་རླུབས། །དུད་འགྲོའི་རླིད་བུ་བས་འཕུལ་མེད། །བཅོམ་བརླག་ཚིག་བརླང་བརླག་བྱ་བརླགས། །བརླ་ཤ་ཆུས་བརླན་ཡ་མ་བརླ། །བློ་བརླུག་བརྟན་བརླིང་བྱིན་གྱིས་བརླབས། །གདོན་གྱིས་བརླམས་སོགས་བས་འཕུལ་རླའོ།། ༼ལ༽ལྭ་ནི་གོས་ཀྱི་བྱེ་བྲག་ཡིན།། 
32.	 ༼ཤ༽ཤར་གྱི་ཤིང་ཁར་ཤང་ཤང་ཤི། །ཤུལ་དུ་ཤིད་ཟན་ཤེལ་གྱི་ཤུབས། །ཤེད་བུ་ཤེད་བདག་ཤེད་ལས་སྐྱེས། །ཤུན་ལྤགས་ཤམ་ཐབས་ཤུར་བུས་བཅིངས། །ཤེས་ལྡན་ཤིན་ཏུ་ཤུབ་བུར་སྨྲ། །ཤན་པ་ཤྭ་འོད་ཤ་རྐྱང་ངོ༌། །བདེ་གཤེགས་གཤིས་ལུགས་དེ་བཞིན་གཤེགས། །གཤིན་པོའི་གཤགས་འབྱེད་གཤིན་རྗེ་གཤེད། །གཤེན་རབས་གཤང་དཀྲོལ་དབུ་སྐྲ་གཤོར། །གཤིས་ངན་གཡུལ་གཤོམ་གཤུང་དང་གཤེ། །མོ་གཤམ་གཤའ་མ་ཡིན་དུ་གཤའ། །གཤོར་གྱིས་ཆུ་གཤོ་ཤིང་གཤོག་གཤགས། །ཐོང་གཤོལ་གཤེག་ཅིང་འདབ་གཤོག་གཤིབས། །བརླན་གཤེར་བྲེས་གཤོར་འཕྲང་ལ་གཤོར། །གཤམ་གྱི་སྤང་གཤོངས་ཞིང་ས་གཤིན། །གཤོང་བུ་ལ་སོགས་གས་འཕུལ་ཤའོ། །མཛའ་བཤེས་དགེ་བཤེས་ལྷ་བཤོས་བཤམས། །སྡིག་བཤགས་ཕྱི་བཤོལ་བཤུལ་ལམ་བཤར། །བཤུམ་བཤུམས་བཤལ་དྲུད་བཤུད་ནས་བཤགས། །བཤའ་ཚེ་བགོ་བཤའ་རི་དྭགས་བཤར། །རྒྱབ་བཤུལ་པགས་བཤུས་བཤན་པས་བཤས། །མེར་བཤུར་ཆུས་བཤལ་བཤང་གཅི་བཤོ། །མཁར་བཤིག་བྲེས་བཤར་འཕྲང་ལ་བཤར། །སྦུབས་བཤངས་དཔེ་བཤད་བས་འཕུལ་ཤའོ།། ༼ས༽ སངས་རྒྱས་སོར་མོ་སེན་མོ་སོ། །སིལ་སྙན་སིལ་སིལ་སེ་མོ་དོ། །ཚེ་སྲོག་སྲུང་ཞིང་འོད་སྲུང་སྲས། །སྲིད་པར་དྲང་སྲོང་སྲོལ་ཚུགས་སྲིད། །སྲོད་དུས་ས་སྲོས་སྲེ་ནག་སྲབ། །སྲིན་པོ་ལུས་སྲུལ་ས་སྲུང་བུ། །སྲུབས་ཀྱི་ལམ་སྲང་སྲིད་དུ་སྲིངས། །ཡིད་སྲུབས་ཀྱིས་སྲེག་སྲིང་མོར་སྲེད། །སྲུ་མོའི་སྲི་ཞུ་སྲིའུའི་སྲི། །སྲེ་མོ་སྲེག་པ་སྲིན་བྱ་སྲམ། །སྲིན་བུ་སྲོ་མ་སྲད་བུ་སྲ། །ཇི་སྲིད་དེ་སྲིད་སྲན་མ་
33.	སྲུས། །བསྙེན་སྲིང་སྲེག་བྱེད་སྲེག་བླུགས་དང༌། །རྒྱལ་སྲིད་མུན་སྲིབས་རྟ་ཡི་སྲབ། །སྲུབ་ཤིང་སྲུབ་ཐག་འཇལ་བྱེད་སྲང༌། །སློབ་དཔོན་སློབ་མ་སློབ་གཉེར་སླ། །སློབ་པ་སློ་མར་སློང་མོ་སློང༌། །སླེ་བ་གྱེན་སློང་སློག་ཀྱང་སླེབ། །སླེ་ཏྲེས་སླུ་གུའི་ཆུ་སླ་མོ། །ཀུན་སློང་སླེ་ཡོན་བསད་པའི་སློ། །སླར་ཞིང་སླར་ཡང་སླུ་མེད་སླད། །སླེའུ་སློག་པ་ཕྱི་ནང་སློག །སླ་ངའི་སླད་རོལ་ཕྱོགས་སུ་སློན། །སླད་མར་སླད་ནས་དུག་རོ་སློང༌། །སྲ་བརྐྱང་བཏིང་སོགས་ས་ཉིད་དོ། །གསར་བུ་གསར་ནས་འཁར་གསིལ་གསོར། །ཁ་གསག་གསོག་གསོབ་གསད་བྱ་གསོད། །གསང་སྔགས་སྙན་གསན་གསུང་རབ་གསུངས། །གསོང་པོའི་ཚིག་གསོལ་གསོལ་འདེབས་གསོན། །གསེར་མདོག་ནེའུ་གསིང་གསེག་མའི་གསེབ། །གསེབ་དང་གསའ་ཡིས་གསག་གསིར་ཏེ། །ཤིང་གསོམ་གསོར་གྱིས་གསིལ་ཞིང་གསེས། །གསས་མོ་གསོག་འཇོག་གསང་གཏམ་གསོང༌། །གསོ་རས་སྤུ་གསེད་གསེང་གི་གསུར། །གསུས་པ་གསོ་ཕྱིར་གསོལ་ཡང་གསུད། །སོ་གསོད་ལུས་གསིག་དྲིལ་གསིལ་གསུམ། །སྐད་གསང་གསེག་གཤང་གསེག་ཀ་ལི། །གསོན་པོ་སྙན་གསང་ཆུད་མ་གསོན། །འོད་གསལ་ནང་གསེས་དྲི་ཆུ་གསིལ། །གསལ་ཤིང་ཆུད་གསན་གས་འཕུལ་སའོ། །སྔོ་བསངས་འབགས་བསངས་ཚོགས་བསག་བསགས། །དམིགས་བསལ་སྐྱོན་བསལ་བསམ་བྱ་བསམས། །བསེ་ཁྲབ་བསོད་ནམས་བསོད་སྙོམས་བསོགས། །ཚེ་བསྲིང་བསམ་བློ་དྲིན་བསབ་བསབས། །ཡོ་བསྲང་ནོར་བསྲི་རྒྱང་བསྲིང་བསྲིངས། །དྲི་བསུང་གིས་བསུས་བསེ་རུ་བསད། །བསྲུངས་པ་བསྲུང་བྱ་བསྲེག་བྱ་བསྲེགས། །བཟོད་བསྲན་བསྲོ་ཁང་ཞོ་བསྲུབས་བསྲེས། །
34.	བསོད་པའི་ཟས་བསྲེལ་རིང་བསྲེལ་བསྲིངས། །བྱ་བའི་བསྲལ་དང་སྒྲིབ་པ་བསྲབས། །བསེལ་བའི་བསོ་སྒྲ་ངལ་བསོས་བུ། །ཁ་བསུམ་རྗེས་བསུབས་བསེར་བུ་བསིལ། །ལྷ་བསངས་མེ་བསངས་སྐྱོ་བསངས་དང༌། །བློ་བསྲུན་བསམ་བསེའུ་སྦ་བསྲིས་མེད། །བསང་གཏོར་ཞབས་བསིལ་ཞལ་བསིལ་བསྲོ། །བསླད་བྱ་བསླད་ནས་བསླུ་བྱ་བསླུས། །བསླང་བྱའི་ནོར་བསླངས་ཕྱོགས་སུ་བསླན། །བསླབ་བྱ་བསླབ་པ་གྱེན་དུ་བསླངས། །འདོད་པའི་བསོད་ཉམས་བས་འཕུལ་སའོ།། ༼ཧ༽ ཧྲལ་ཧྲལ་ཧྲུལ་ཧྲུལ་མིག་ཧྲིག་ཧྲིག །ཧྭ་ཤང་ཧྭགས་དང་གོས་ཀྱི་ཧྭ། །རྩབ་ཧྲལ་ལ་སོགས་ཧ་ཉིད་དོ།། ༼ཨ༽ཨ་ཀ་རུ་དང་ཨ་རུ་ར། །ཨུ་དུམྦར་ཨུཏྤ་ལ། །ཨོ་རྒྱན་ཨུ་མ་ཨནྡ་རྙིལ། །ཤིག་ཐོག་ཨ་མྲ་ཨེ་ལའི་འདབ། །ཨེ་ནྱ་ཡ་ན་ཨ་ཉིད་དོ།། །།བོད་ཀྱི་བརྡའི་བྱེ་བྲག་གསལ་བར་བྱེད་པའི་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། །སྔོན་འཇུག་སོགས་ཡི་གེའི་སྦྱོར་བ་རྒྱས་པར་བཤད་པ་སྟེ་ལེའུ་དང་པོའོ།། །།  ད་ནི་རྣམ་དབྱེ་ཕྲད་ལ་སོགས། །གཅེས་བསྡུས་སིལ་བུར་བསྟན་པ་ལས། །ཐོག་མར་རྣམ་དབྱེ་དྲུག་པ་ཡི། །ཀྱི་གི་གྱི་འི་ཡི་རྣམས་ནི། །ད་བ་ས་དང་ད་དྲག་དག །ཐོབ་མཐར་ཀྱི་དང་ག་ང་གི །ན་མ་ར་ལ་བཞི་པོ་གྱི། །མཐའ་རྟེན་མེད་མཐར་འི་ཐོབ་ཅིང༌། །རྐང་པ་སྐོང་ཚེ་ཡི་སྟེ་དཔེར། །ཁྱོད་ཀྱི་རྒྱབ་ཀྱི་གཡས་ཀྱི་ཆར། །གྱུར་ཀྱི་བྲག་གི་བྱང་གི་ཕྱོགས། །དཔོན་གྱི་ལམ་གྱི་བར་གྱི་སར། །གཞོལ་གྱི་ས་གཞིའི་བདག་དེ་ཡི། །འོ་འུ་འམ་གྱི་ཚེག་ཁྱིམ་ཡང༌། །རྐང་པ་སྐོང་མི་སྐོང་གིས་དབྱེ། །བདེ་འོ་ལ་སོགས་རྫོགས་ཚིག་ལ། །འོ་ཉིད་སྤྱི་
35.	བོ་ལ་སོགས་པའི། །མིང་ལ་བ་ཕྱེད་ཝ་ཉིད་དོ། །མཐའ་རྟེན་ཅན་དང་བརྩེགས་པ་དང༌། །གུག་ཀྱེད་ཅན་མཐར་འ་མཐའ་སྤང༌། །ཚིག་ཕྲད་ག་ད་བའི་རྗེས་སུ། །ཅིང་ཅེས་ཅེའོ་ཅེ་ན་ཅིག །ང་ན་མ་འ་ར་ལ་དང༌། །མཐའ་རྟེན་མེད་པའི་རྗེས་དག་ཏུ། །ཞིང་ཞེས་ཞེའོ་ཞེ་ན་ཞིག །ས་མཐར་ཤིང་ཤེའོ་ཤེ་ན་ཤིག །ན་ར་ལ་གསུམ་རྗེས་སུ་ནི། །ད་དྲག་ཐོབ་ཕྱིར་དེ་གསུམ་གྱི། །རྗེས་སུ་ཞིང་སོགས་ལྔ་ཐོབ་ཀྱང༌། །ད་དྲག་ངེས་པར་ཐོབ་པ་དེར། །ཅིང་སོགས་ལྔ་པོ་ལེགས་ཏེ་དཔེར། །རྟག་ཅིང་རྟོག་ཅེས་ལྷག་ཅེའོ། །སུ་འདུག་ཅེ་ན་ཁྱོད་འདུག་ཅིག །རྒུད་ཅིང་ཟད་ཅེས་མེད་ཅེའོ། །ཅི་འཆད་ཅེ་ན་ཆོས་ཤོད་ཅིག །ཟབ་ཅིང་ཐོབ་ཅེས་ནུབ་ཅེའོ། །གང་རྒྱབ་ཅེ་ན་གྲི་རྒྱོབ་ཅིག །བྱང་ཞིང་དྲང་ཞེས་འབྱུང་ཞེའོ། །གང་གཟུང་ཞེ་ན་སེམས་གཟུང་ཞིག །སྙན་ཞིང་འཛིན་ཞེས་དཀོན་ཞེའོ། །ལྷ་ཡིན་ཞེ་ན་དོན་ཞིག་གཉེར། །འཇམ་ཞིང་ངོམ་ཞེས་འཛོམ་ཞེའོ། །དབེན་ནམ་ཞེ་ན་ནམ་ཞིག་དབེན། །དགའ་ཞིང་བཟའ་ཞེས་འདའ་ཞེའོ། །དུ་གདའ་ཞེ་ན་འགའ་ཞིག་གོ །དར་ཞིང་འཕྱུར་ཞེས་འགྱུར་ཞེའོ། །ཅི་འཕྱར་ཞེ་ན་དར་ཕྱོར་ཞིག །འཚོལ་ཞིང་འཆལ་ཞེས་འཁྲུལ་ཞེའོ། །གང་ཚོལ་ཞེ་ན་ཆོས་ཚོལ་ཞིག །ཟ་ཞིང་བདེ་ཞེས་སྤྲོ་ཞེའོ། །ཨེ་སྨྲ་ཞེ་ན་མ་སྨྲ་ཞིག །འདུས་ཤིང་འབྲལ་བར་ངེས་ཤེའོ། །ཅི་ངེས་ཤེ་ན་གཏམ་སྨྲོས་ཤིག །མཁྱེན་ཅིང་འཕྲལ་ཅེས་བརྒྱན་ཅེའོ། །ཅིས་གྲོལ་ཅེ་ན་གྲོལ་གྱུར་ཅིག །དྲི་དང་རྫོགས་ཚིག་སྐབས་སུ་ནི། །མཐའ་རྟེན་མེད་དང་འ་མཐར་འ། །མཐའ་རྟེན་གཞན་མཐར་རང་རང་ལའོ། །ད་དྲག་ཅན་མཐར་ཏ་སྟེ་དཔེར། །བདེ་འམ་བདེའོ་དགའ་འམ་དགའོ། །གྱུརད་ཏམ་གྱུརད་ཏོ་ལྟ་བུའོ། །ལྷག་མ་ཅན་
36.	གྱི་ཏེ་སྟེ་དེ། །ན་ར་ལ་ས་ད་དྲག་གི །རྗེས་སུ་ཏེ་རྐྱང་ད་མཐར་དེ། །ག་ང་བ་མ་འ་དང་ནི། །མཐའ་རྟེན་མེད་མཐར་ས་སྟེ་དཔེར། །བྱོན་ཏེ་བསྐོར་ཏེ་ནོར་བཙལ་ཏེ། །སྐྱེངས་ཏེ་གྱུར་ཏེ་དོན་མེད་དེ། །རྟོག་སྟེ་གཙང་སྟེ་ལྷུན་གྲུབ་སྟེ། །འཛོམ་སྟེ་དགའ་སྟེ་སེམས་བདེ་སྟེ། །རྣམ་དབྱེ་བདུན་པ་ལ་དོན་གྱི། །ཏུ་དུ་རུ་སུའི་ཞབས་ཀྱུ་ནི། །ག་བ་ད་དྲག་ཅན་མཐར་ཏུ། །ང་ད་ན་མ་ར་ལ་དུ། །ས་སུ་མཐའ་རྟེན་མེད་པ་དང༌། །འ་མཐའ་རུ་སྟེ་དཔེ་རིམ་བཞིན། །རྟག་ཏུ་རབ་ཏུ་ཤིན་ཏུ་དང༌། །སྟེང་དུ་སྣོད་དུ་རྒྱུན་དུ་ཟོ། །ལམ་དུ་མྱུར་དུ་འཇལ་དུ་སོང༌། །རྗེས་སུ་འདི་རུ་དགའ་རུ་ཆུག །མཚམས་སྦྱོར་ཀྱང་འང་ཡང་རྣམས་ནི། །ག་ད་བ་ས་ཉིད་དང་ནི། །ད་དྲག་ཐོབ་པའི་རྗེས་སུ་ཀྱང༌། །ང་ན་མ་འ་ར་ལ་ཡང༌། །མཐའ་རྟེན་མེད་མཐར་འང་དང་ནི། །རྐང་པ་སྐོང་ཚེ་ཡང་སྟེ་དཔེར། །བདག་ཀྱང་འབད་ཀྱང་དོན་གྲུབ་ཀྱང༌། །བྱས་ཀྱང་འོན་ཀྱང་མ་བྱུང་ཡང༌། །བྱོན་ཡང་ནམ་ཡང་འགའ་ཡང་ནི། །སླར་ཡང་མཇལ་ཡང་བློའང་བདེ་ཡང༌། །མིང་མཐའི་པ་བའི་དབྱེ་བ་ནི། །ག་ད་ན་བ་མ་ས་དང༌། །ད་དྲག་ཅན་མཐར་པ་དང་ནི། །ང་འ་ར་ལ་མཐའ་མེད་མཐའི། །བ་ཕྱེད་ཝར་འབོད་རྣམས་ལ་བ། །གཞན་ལ་པ་ཉིད་སྦྱར་ཏེ་དཔེར། །ཟག་པ་མེད་པ་ཕན་པ་མཆོག །ཐོབ་པ་དམ་པ་མཁས་པ་རུ། །གྱུར་བ་དང་བ་ལ་དགའ་བ། །མྱུར་བར་མཇལ་བར་སྤྲོ་བ་ལས། །ལུང་པ་མདའ་པའི་འབྱོར་པ་ཡིས། །ཡུལ་པ་ཕུ་པ་ཚིམ་སོགས་དཔྱད། །གཅོད་མཚམས་འཐའ་རྟེན་ག་ཡི་མཐར། །ཆིག་ཤད་ང་ཡིག་མ་གཏོགས་པའི། །ཤད་གོང་རྣམས་སུ་ཕྱི་ཚེག་སྤང༌། །དོན་མང་བགྲངས་པའི་མིང་གི་ནི། །མཚམས་དང་དོན་འབྲིང་
37.	འབྱེད་པ་དང༌། །དོན་ཉུང་རྫོགས་ཚིག་མཚམས་ཆིག་ཤད། །ཚིགས་སུ་བཅད་པའི་རྐང་མཐའ་དང༌། །ལྷུག་པའི་སྡེ་ཚན་རྫོགས་མཚམས་ཀྱི། །སྣ་རུ་ཅན་མཐར་ཉིས་ཤད་བྱ། །སྡེ་ཚན་ཆེན་པོ་རྫོགས་མཚམས་དང༌། །ལེའུ་མཚམས་ལྟ་བུར་བཞི་ཤད་ཐོབ། །བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། རྣམ་དབྱེ་དང་ཕྲད་སོགས་གཅེས་པ་སྣ་ཚོགས་ཐུན་མོང་དུ་བཤད་པ་སྟེ་ལེའུ་གཉིས་པའོ།།  ད་ནི་འཕུལ་དང་མཐའ་རྟེན་མགོ །མེད་ལ་སྦྱོར་དང་ཡོད་ལ་སྤོང༌། །གདམ་ང་ཅན་ལ་མཐའ་གཅིག་ཏུ། །འཛིན་པའི་འཁྲུལ་སྤོང་ཅུང་ཟད་བཤད། །རྔ་ཡབ་གེ་སར་སིལ་སྙན་དང༌། །མངོན་སུམ་ཕུན་སུམ་ཚོགས་སོགས་ལ། །གས་འཕུལ་ནོར་རོ་གཤའ་མ་དང༌། །གཤགས་འབྱེད་སོགས་ལ་མེད་ན་ནོར། །སར་པ་ལྟ་བུར་གང་ཡང་རུང༌། །སྐྱིལ་ཀྲུང་སོགས་ལ་དས་འཕུལ་མེད། །དགུང་ལོ་མཚན་དགུང་ལོང་ཁྲིད་ཀྱི། །དམིགས་བུ་སོགས་ལ་མེད་ན་ནོར། །སྙན་དངགས་སོགས་ལ་གང་ཡང་རུང༌། །ཕྱག་དར་ལག་དར་གད་མོ་དང༌། །སྐྲ་ཤད་སོགས་ལ་བས་འཕུལ་སྤང༌། །བསེར་བུ་སྐྱོ་བསངས་རྒྱ་མོ་བཟའ། །ཕྱི་བདར་སོགས་ལ་མེད་ན་ནོར། །སྔོ་སངས་ལྟ་བུར་གང་ཡང་རུང༌། །ཐ་གྲུ་ཐ་མ་ཚར་དུ་དངར། །ཚོན་རྩི་སོགས་ལ་མས་འཕུལ་སྤང༌། །མཐེ་བོ་མཚེ་མ་སྔོ་སྨན་མཚེ། །ཁྱིམ་མཚེས་སོགས་ལ་མེད་ན་ནོར། །ཐུན་མོང་སོགས་ལ་གང་ཡང་རུང༌། །ཚོང་དུས་ཁམས་དང་ཚོགས་པ་ཚོམས། །ཕྲ་མ་ཁོན་འཛིན་ཁྲོ་བོ་ཁྲོས། །རིམ་གྲོ་ཕྲ་མོ་ཕོངས་པ་དང༌། །ཕྱུག་པོ་སོགས་ལ་འས་འཕུལ་སྤང༌། །མཐའ་འཁོབ་འཁྲི་ཤིང་འཁུར་བ་དང༌། །ཚུལ་
38.	འཆོས་སོགས་ལ་མེད་ན་ནོར། །ཕྲིན་ལས་ཕྲེང་སོགས་གང་ཡང་རུང༌། །ཡི་གེ་མྱུ་གུ་ལུ་གུ་རྒྱུད། །ཤཱཀྱ་སོགས་ལ་ག་མཐའ་སྤང༌། །ཕྲག་དོག་ཕྲུག་གུར་མེད་ན་ནོར། །པུས་མོའི་ལྷ་ང་སླ་ང་དང༌། །སྒོ་ང་སོགས་ལ་ང་མཐའ་ནོར། །ཡི་དམ་ཡི་རང་ཡི་དྭགས་དང༌། །སྲི་ཞུ་སོགས་ལ་ད་མཐའ་ནོར། །སྐ་ཅིག་ལྟ་བུར་གང་ཡང་རུང༌། །སེ་མོ་དོ་ལ་ན་མཐའ་སྤང༌། །བྱན་མོ་ལྟ་བུར་མེད་ན་ནོར། །ལྷ་བཙུན་བཟའ་བཏུང་གདུ་བུ་དང༌། །ལེ་བརྒན་སོགས་ལ་བ་མཐའ་ནོར། །རྒྱ་འདྲེ་ཁ་མཆུ་ར་མདའ་དང༌། །ར་མཉེ་ན་བཟའ་རྩ་མཆོག་གྲོང༌། །རྒྱ་མཚོ་སོགས་ལ་མ་མཐའ་ནོར། །ལྷ་རྗེ་མདོ་རྒྱུད་ང་རྒྱལ་ཅན། །བྱ་རྒོད་རྡོ་རྗེ་མཐའ་རྟེན་དང༌། །ལྷ་རྟེན་སོགས་ལ་ར་མཐའ་མེད། །དུར་ཁྲོད་མདོར་བསྡུས་ལ་མེད་ནོར། །བདེར་གཤེགས་སོགས་ལ་གང་ཡང་རུང༌། །སྙུན་གྱི་གསོས་སྨན་ཁ་དྲོ་དང༌། །གྲྭ་ལྔ་སོགས་ལ་ལ་མཐའ་ནོར། །རིག་སྔགས་གསུང་རབ་མཁྱེན་རབ་དང༌། །ནམ་མཁའ་གོ་འཕང་ཁྲི་འཕང་མཆོག །བསྐྱེད་རིམ་རྫོགས་རིམ་འདུ་ཤེས་དང༌། །མཁའ་སྤྱོད་ས་སྤྱོད་དོ་ཤལ་འཕྲེང༌། །ཉམ་ཆུང་ཉམ་ཐག་ཉམ་ང་བ། །ལོག་རྟོག་སོམ་ཉི་ཆོམ་རྐུན་དང༌། །ཆོ་ག་སོགས་ལ་ས་མཐའ་ནོར། །ལྷས་བྱིན་ཀླུས་བྱིན་གདམས་ངག་སོགས། །མང་པོ་ཞིག་ལ་མེད་ན་ནོར། །དྲི་བཟངས་རྒྱུད་མངས་གོ་རིམས་དང༌། །འཁོར་ལོས་སྒྱུར་སོགས་གང་ཡང་རུང༌། །ཀླད་ཀོར་སྟོད་ཀོར་གདུབ་ཀོར་དང༌། །པང་ཀོར་ཐན་ཀོར་འོད་ཀོར་ཕྲེང༌། །ཨ་མྲ་སོགས་ལ་ས་མགོ་མེད། །ངུར་སྨྲིག་སྨིག་རྒྱུར་མེད་ན་ནོར། །ཡི་གེ་ཞལ་ཏ་ད་ལྟ་དང༌། །ལ་སོགས་ཐ་དད་ཅེས་རྣམས་ལ། །བར་ཚེག་མི་བྱེད་བླུན་པོའི་ལུགས། །དེ་ལྟར་མདོ་ཙམ་བཤད་པ་འདིས། །
39.	མཚོན་ནས་ཤིན་ཏུ་རྒྱ་ཆེའི་གནས། །རང་རང་རྣམ་དཔྱོད་རིག་པས་དཔྱད། མཐའ་དག་ཡི་གེར་བརྗོད་མི་ལང༌། །བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། །ཡི་གེའི་སྦྱོར་བ་ལ་འཁྲུལ་པ་སྤོང་བ་བཤད་པ་སྟེ་ལེའུ་གསུམ་པའོ།། །། དེང་སང་བྱིས་པའི་སྐྱེ་བོ་རྣམས། །བརྡ་དག་འདི་ཀོ་ལུང་རིགས་ཀྱིས། །དཔྱད་གཞི་ཆུང་ཞིང་ཚེགས་མེད་དུ། །ཤེས་སྙམ་འཁྲུལ་པས་མགོ་བོ་རྨོངས། །ཀྱེ་མ་ཤེས་བྱ་ཕ་མཐའ་ཡས། །དེ་དག་རེ་རེའི་མིང་གི་ཡང༌། །རྒྱུ་མཚན་ངེས་ཚིག་མི་ཤེས་ན། །བརྡ་དག་སྦྱོར་བ་ཇི་ལྟར་འབྱུང༌། །སོ་སོ་རིག་བཞི་ས་དགུ་པ། །མ་ཐོབ་དེ་སྲིད་ཆོས་ཀུན་གྱི། །ངེས་ཚིག་ཤེས་མིན་དེ་ཡི་ཕྱིར། །མཐའ་དག་སྡེབ་སྦྱོར་སུ་ཡིས་ཤེས། །འོན་ཀྱང་ཕྱོགས་རེའི་བརྡ་དག་ཀྱང༌། །འབད་པ་དུ་མས་བཙལ་བར་བྱ། །ཡི་གེའི་སྦྱོར་བ་ལ་འཁྲུལ་ན། །དོན་རྣམས་འཁྲུལ་བ་སྨོས་ཅི་དགོས། །འདི་ནི་གསུང་རབ་མ་ལུས་པའི། །ཕྱི་མོར་ཤེས་པས་མཁས་མང་གི །གཞུང་ལ་བརྟེན་ནས་བདག་གིས་ཀྱང༌། །འདི་ཉིད་ཁོ་ནར་ནན་ཏན་བྱས། །མཁས་པ་དུ་མས་མཛད་པ་ཡི། །བརྡ་ཡི་བསྟན་བཅོས་གྲངས་མང་ཡང༌། །འགའ་ཞིག་ཚིག་རྒྱས་དགོས་དོན་ཉུང༌། །འགའ་ཞིག་གཉིས་ཀ་ཧ་ཅང་བསྡུས། །འགའ་ཞིག་ཡིག་རྙིང་དང་མི་མཐུན། །འགའ་ཞིག་སུམ་རྟགས་སོགས་དང་འགལ། །དེ་ཕྱིར་ཚིག་ཉུང་དོན་རྒྱས་པའི། །ལེགས་བཤད་འདི་ནི་བདག་གིས་བྱས། །འདི་ལ་རང་བཟོ་མ་མཆིས་ཏེ། །ཚད་ལྡན་གཞུང་ལ་ཡང་དག་བརྟེན། །གསར་རྙིང་བརྡ་དང་རྒྱ་བོད་སྐད། །ལ་སོགས་ཞིབ་མོར་དཔྱད་དེ་བཀོད། །སྙིགས་མའི་མི་རྣམས་རྣམ་
40.	དཔྱོད་མིག །ཕྱོགས་ལྷུང་ལིང་ཏོག་གིས་བསྒྲིབས་ནས། །གཟུ་བོའི་བློ་ཡིས་ལེགས་བཤད་ལ། །མི་རྟོག་གྲགས་པའི་རྗེས་སུ་འབྲང༌། །མཁས་པའི་ངག་གི་སྒྲོན་མ་འདི་ཀོ་ལེགས་བཤད་འོད་ཟེར་སྟོང་ལྡན་མོད། །བློ་ནོར་ལྡན་ཡང་རིགས་གཟུགས་ལོངས་སྤྱོད་ཉམ་ཆུང་བདག་གིས་སྦྱར་བའི་ཕྱིར། རབ་རིབ་བློ་ངན་རྣམས་ཀྱིས་སྤངས་ནས་བླུན་པོ་འཁོར་མང་འབྱོར་ལྡན་གྱི། །ཉེས་བཤད་སྲིན་བུའི་ཁ་ཡི་འོད་ལ་རྨོངས་པའི་མུན་པ་སེལ་ཕྱིར་རྒྱུག །བདག་གིས་འདིར་འབད་བསོད་ནམས་དང༌། །གཟུར་གནས་བློ་གསལ་དོན་གཉེར་པ། །འགའ་ལ་འདི་ཡིས་ཕན་སྲིད་ན། །དེ་ཡི་དགེ་བ་བྱང་ཆུབ་བསྔོ། ། བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་འདི་ནི། སྡོམ་བརྩོན་མཁྱེན་བརྩེའི་མངའ་བདག་བྱང་པ་འཚོ་མཛད་ཀརྨྨ་འོད་ཟེར་བའི་གསུང་གིས་བསྐུལ་ཏེ། ཤཱཀྱའི་དགེ་སློང་ངག་དབང་ཆོས་ཀྱི་རྒྱ་མཚོ་དབྱངས་ཅན་སྙེམས་པའི་སྡེ་ཞེས་བྱ་བས། རྣམ་འཕྱང་གི་ལོ་ཐ་སྐར་ཟླ་བའི་གྲལ་ཚེས་བཅོ་ལྔ་ལ་སྤྱན་རས་གཟིགས་ཀརྨ་པའི་སྒར་ཆེན་དུ་གྲུབ་པར་བགྱིས་པའོ།། །།སརྦ་མངྒ་ལཾ། 
41.	དག་ཡིག་ངག་སྒྲོན་གྱི་འགྲེལ་བ། བསྟན་འཛིན་རྒྱལ་མཚན་གྱིས་བརྩམས།
42.	
43.	༄༅། །ཆོས་དོན་ངེས་ཚིག་སྤོབས་པའི་གཏེར། །ཀུན་མཁྱེན་སངས་རྒྱས་ལ་བཏུད་ནས། །གསུང་རབ་འཇིག་རྟེན་ཚུལ་ལ་ཡང༌། །ཡི་གེའི་སྦྱོར་བས་འཇུག་ཕྱིར་དབྱེ། །འདིར་བོད་ཀྱི་བརྡའི་བསྟན་བཅོས་ངག་སྒྲོན་བཤད་པ་ལ་འཇུག་གོ །	ན་མོ་བུདྡྷ་ཡ་སངས་རྒྱས་ལ་ཕྱག་འཚལ་ལོ། །བྱང་ཕྱོགས་བོད་ཀྱི་བརྡ་སྤྲོད་པའི་བྱེ་བྲག་གསུང་རབ་ལས་འབྱུང་བའི་ཡི་གེའི་སྦྱོར་བ་གསལ་ཞིང་གོ་བར་བྱེད་པ་མཁས་པའི་གསུང་གི་བསྟན་བཅོས་ཚིགས་སུ་བཅད་ནས་ཚིག་ལེའུར་བྱས་པ་ཤེས་བྱ་ལ་མཁས་པའི་ངག་གི་རང་བཞིན་སྒྲོན་མ་ལྟ་བུ་ཞེས་བྱ་བའམ་སྒྲོག་པ། ཡང་དག་པ་ཕྱིན་ཅི་མ་ལོག་པར་གསུང་བ་པོ་གཉིད་སད་པ་ལྟར་མ་རིག་པ་སངས་ཤིང་པདྨའི་འདབ་མ་བྱེ་བ་ལྟར་ཤེས་བྱ་མ་ལུས་པར་མཁྱེན་པའི་ཡེ་ཤེས་ཁྱབ་ནས་རྒྱས་པ་ལ་འདུད་ཅིང་ཕྱག་འཚལ་ལོ། །མཐོང་ན་སྐྱེས་བུ་དམ་པར་མཚོན་པ་མཚན་བཟང་སོ་གཉིས་དང་དཔེ་བྱད་བཟང་པོ་བརྒྱད་ཅུའི་གཟི་བྱིན་གསལ་བ་གསེར་གྱི་རི་བོ་འདྲ་བའི་སྐུ་དང༌། །ཆོས་ཀྱི་ཕུང་པོ་བརྒྱད་ཁྲི་བཞི་སྟོང་རྩོལ་རྟོག་མེད་པར་འདོམས་པ་ཆོས་ཀྱི་སྡོམ་བཞི་སྒྲོག་བྱེད་ལྷའི་རྔ་ཆེན་པོ་ལྟ་བུའི་གསུང་དང༌། ཇི་ལྟ་ཇི་སྙེད་ཀྱི་ཡེ་ཤེས་རྒྱ་མཚོ་ལྟ་བུ་གཏིང་དང་མཐའ་མེད་པ་ལྡན་པའི་ཐུགས་མངའ་བ། །ཐུབ་པ་ཡིན་ལ་ཆེན་པོ་ཡང་ཡིན་པ་ལྷ་དང་བཅས་པའི་འགྲོ་བ་མ་ལུས་པའི་བླ་མ་དེ་བཞིན་གཤེགས་པ་ནི་ཚངས་པ་ལ་སོགས་པའི་ཡང་ཕྱག་གི་བྱ་བ་འཇུག་པའི་གནས་ཡིན་ནོ། །དུས་གསུམ་གྱི་རྒྱལ་བ་མ་ལུས་པ་ཀུན་གྱི་མཁྱེན་པ་དང་ཐུགས་བརྩེ་བ་ཆེན་པོ་གཅིག་ཏུ་
44.	སྤུངས་པའི་ཕུང་པོ་ཅིག་ཅར་དུས་མཉམ་དུ། །སྐལ་བ་བཟང་པོ་དང་ལྡན་པ་མཐའ་ཡས་པའི་ཡིད་ཀྱི་ནམ་མཁར་འགོག་པའམ་སྒྲིབ་པ་མེད་པར་གསལ་བའི་གཟུགས་ཅན་སྒྱུ་མ་ལྟ་བུ། །འཇིག་རྟེན་གྱི་ཕན་པ་དང་བདེ་བའི་འོད་དཀར་པོ་ཀུན་ཏུ་སྤྲོ་བ་ལེགས་པར་བཤད་པའི་བསིལ་ཟེར་མངའ་བ་ཅན། །འཇམ་དབྱངས་འགྲོ་བའི་མགོན་པོ་སྨྲ་བའི་ཟླ་བ་མཆོག་ཏུ་གྱུར་པ་དེར་གུས་པས་འདུད་དོ། །ཡེ་ཤེས་ཀྱི་བདག་ཉིད་སྒྱུ་མའི་མིག་འཕྲུལ་ལྟ་བུ་མཛེས་ཤིང་སྡུག་པའི་སྐུ་ལ་བརྟེན་པའི་རྣམ་འགྱུར་ཡིད་འཇོ་ཞིང་སྒེག་པའི་ཉམས་དང། །རྣ་བའི་ཡུལ་གྱི་སྒྲ་དང་དབྱངས་དཔག་ཏུ་མེད་པ་རྒྱ་མཚོ་ལྟ་བུའི་འབྱུང་གནས་རྒྱུད་མང་བསྣུན་པ་ལས་བྱུང་བའི་སྒྲ་སྙན་ཅིང་འགྱུར་བག་དང་ལྡན་ཁྱད་པར་གྱིས། །གདུལ་བྱའི་སྙིང་ལ་ཟག་པ་ཉོན་མོངས་པ་མེད་པའི་བདེ་བ་སྟེར་བ་མོ་ལྷག་པའི་ལྷར་གྱུར་བ། །དབྱངས་ལས་བྱུང་བ་ཅན་མ་ལྷའི་བུ་མོས་རབ་ཏུ་རྣམ་འབྱེད་ཀྱི་བློ་ཡི་མཆོག་དམ་པ་སྦྱིན་པར་མཛོད་ཅིག །སྲོང་བཙན་སྒམ་པོའི་སྔོན་དུ་མེད་པ་བོད་ཀྱི་ཡི་གེའི་གཟུགས་བརྩམས་པའི་ངོ་མཚར་དུ་སྣང་བ་བརྡ་སྤྲོད་རྣམ་བརྒྱད་མཛད་པ་གསུང་རབ་བསྒྱུར་བ་ལ་སོགས་པའི། །ལེགས་པར་བཤད་པའི་འོད་ཟེར་བརྒྱ་ཕྲག་གིས་རྡོ་རྗེ་གདན་གྱི་བྱང་ཕྱོགས་བོད་དུ་གྲགས་པ་ཆོས་མེད་མུན་པའི་གླིང་ལྟ་བུ་འདིར། །ཤཱཀྱ་ཐུབ་པའི་ལུང་རྟོགས་ཀྱི་བསྟན་པ་རིན་པོ་ཆེ་གསལ་བར་མཛད་པ་པོ་སམྦྷོ་ཊ་སྟེ་བོད་བཟང་པོ་ལ་སོགས་པ། །རྒྱ་དང་བོད་ཀྱི་མཁས་པ་རྣམས་ལ་བཀའ་དྲིན་དྲན་ནས་ཕྱག་འཚལ་ལོ། །དཔལ་ཁང་པ་བདག་ནི་སྐྱེས་ཐོབ་ཀྱི་བློ་གྲོས་མི་རྣོ་བར་རྟུལ་ཞིང་རིག་པ་ལ་སྦྱངས་པའི་མཐུ་ཆུང་བས་རྩོམ་པའི་རྒྱུ་དམན་པ་ལྟར་སྣང་ཡང་། །ཚད་མ་དང་ལྡན་པ་ཁུངས་ལྡན་གྱི་མཁས་པ་ཐུ་མི་ལ་སོགས་པའི་ལེགས་བཤད་ཡི་གེའི་སྦྱོར་བ་
45.	ལ་བརྟེན་ནས། །ངག་གི་འཁྲུལ་བའི་མུན་པ་ཆེན་པོ་དྲུང་རྩད་ནས་འབྱིན་པ་གོ་བརྡ་སྤྲོད་བྱེད་ཀྱི། །བསྟན་བཅོས་མཁས་པའི་ངག་གི་སྒྲོན་མ་རབ་ཏུ་གསལ་བར་བྱེད་པ་བརྩམ་པར་བྱའོ། །འདིར་བརྗོད་པར་བྱ་བའི་དོན་སྡོམ་དུ་བྱེད་ན་ཀཱ་ལི་ཀ་ཕྲེང་སུམ་ཅུ་ཐམ་པ་ལ། །རྐྱང་པ་འཕུལ་དང་མགོ་གསུམ་མེད་པ་དང་འཕུལ་བྱེད་ག་ད་བ་མ་འ་ལྔ་གང་རུང་ཅན་དང་མགོ་ལ་ར་ལ་ས་གསུམ་ཡོད་པ་ཅན་དང་། དབྱངས་ང་རོའི་རྣམ་པ་ཨ་ཨི་ཨུ་ཨེ་ཨོ་ལྔ་ཅན་དང་ཡ་ར་ལ་བ་བཞིའི་སྨད་འདོགས་ཅན་དང༌། །རྗེས་སུ་འཇུག་པ་ག་ང་ད་ན་བ་མ་འ་ར་ལ་ས་བཅུ་ཡང་འཇུག་བཅས་ཇི་ལྟར་འཐོབ་པའི་དཔེ་དང་སོགས་པ་ཕྲད་རྣམ་དབྱེའི་སྦྱོར་བ་དང་འཁྲུལ་བ་སྤོང་ཚུལ་ཏེ་རིམ་པས་བསྟན་པར་བྱའོ། །༼ཀ༽ ཤེས་བྱའི་རྣམ་པ་ཀུན་མཁྱེན་པ་ཐམས་ཅད་མཁྱེན་པ་ཤཱཀྱ་ཤིང་ཤཱ་ཀར་གནས་པའམ་ཕོད་པ་ནུས་ལྡན་ཏེ་སྟོན་པའི་རིགས་ཡིན་ལ་མང་བཀུར་གྱི་རྒྱུད་ཀརྨ་ལས་སམ་འཕྲིན་ལས་པ། །ཀ་ར་མངར་ཆའི་ཁྱད་པར་ཀ་ཏན་རས་དཀར་ཞིག་ཀ་ཤི་ཀ་གསལ་ལྡན་ཏེ་ཡུལ་དང་དེའི་རས། །ནགས་ཀླུང་ཤིང་ནགས་མཐུག་པོ་ཆུ་ཀླུང་གཙང་པོ་དང་རྒྱུག་ཆུ་དབའ་ཀློང་ཆུ་རླབས་སམ་ཀློང་འཁོར་ཀླུ་དུད་འགྲོའི་བྱེ་བྲག །ཀ་གདོད་མ་ནས་དག་པ་སྟོང་ཉིད་ཀློང་ཡངས་ཁོང་ཡངས་པའམ་རྒྱ་ཆེ་བ་ཀློང་དུ་གྱུར་པར་དོན་རྟོགས་པ་དང་དབང་དུ་གྱུར་པ། །ཀ་ཀུ་བྷ་ཡ་ཕྱོགས་ཁྱབ་སྟེ་ཤིང་ཞིག་ཀ་དམྤ་ཚོགས་ཅན་ཏེ་ཆུ་སྐྱར་དང་ཤིང་ཞིག །ཀ་ཤ་གསལ་བྱེད་དེ་རྩྭ་ཞིག་དང་རྡེག་པ་ཀུ་ཤ་སར་ཉལ་ཏེ་རྩྭ་མཆོག་ཀ་མ་ལ་ཆུའི་རྒྱན་ཏེ་པདྨ། །ཀུནྡ་ལྡུམ་ཞིག་གི་མེ་
46.	ཏོག་དཀར་པོ་ཀུ་མུད་ས་མོས་སམ་ས་དགའ་སྟེ་ཟླ་བས་ཁ་ཕྱེ་བའི་མེ་ཏོག་དཀར་པོ་ཀིངྴུ་ཀ་ཀིཾ་ཤུ་ཀ་རྒྱ་སྐྱེགས་ཤིང་ཡིན་ནེ་ཙོའམ་ཅི་ཞེས་པའི་དོན། །ཀ་ར་བཱི་ར་ལག་པའམ་སོར་བཞད་དེ་རེ་ལྕག་དང་མྱ་ངན་གྱི་མེ་ཏོག་དམར་པོ་ཀེ་ཏ་ཀ་ཤིང་དང་ནོར་བུ་སྟེ་གཉིས་ཀས་ཆུ་རྙོག་དྭངས་ནུས། །རླུང་སྨན་ཤིང་ཀུན་དང་ཨ་ཀྲོང་སྔོ་སྨན་དར་ཡ་ཀན་ཞང་ཞུང་གི་སྐད་དེ་བདུད་རྩིའམ་སྨན་ཡིན་སོ་སོའི་གསང་སྨན་དང་གྲངས་བརྩི་རྒྱུའང་ཡོད། །ཀ་པེད་བིཝ་ཕོ་ཀུ་བ་བིཝ་མོ་སྡོང་རིང་གཟར་བུ་སོགས་བྱེད་བཏུབ་ཀིམ་པ་དུག་ཤིང་དེའི་འབྲས་བུ་མངར་ལ་ཟོས་ན་འཆི་བ། །ཀཎྜ་ཀ་རི་ཚེར་མ་ཅན་སྨན་སྟག་ཚེར་གཡའ་ཀྱི་མ་སྔོ་སྨན་འཁོར་ལོ་རྩེག་པ་འདྲ་བ་ཡོད། །ན་རཱི་ཀེ་ལ་མི་མོ་རྩེན་ཏེ་བེ་ཏའི་འབྲས་བུ་ཀ་ཀོ་ལ་ཕོ་རོག་དང་སྨན་ཟླ་བའི་བྱེ་མ་དང་དུག་རིགས་དགུའི་བྱེ་བྲག །ཀེ་ལ་ཤ་གངས་རི་དང་ཀ་ལིངྐ་ཀ་ལིངྐ་ཡུལ་ཅི་མཚན། ཀོ་ཤཱམྦི་མཛོད་ལྡན་ནམ་རྩྭ་ཀུ་ཤ་དང་ཨམྦ་འདུས་པ་ཅན་ཏེ་གྲོང་ཁྱེར་ཞིག་དང་ཀོ་ས་ལ་ཡུལ་དགེ་བ་ཅན། ཡུལ་ཀ་མ་ཏ་སྟེ་འདི་བཞི་རྒྱ་གར་གྱི་ཡུལ་མིང་དང་ཀོའུ་ཤི་ཀ་རྒྱ་སྐད་ལ་ཀཽ་ཤི་ཀ་ཡོད་པ་སྒྲ་ཟུར་ཕྱིན་པའི་ཆེད་སྣ་རུ་གཅིག་གི་དོད་འུ་སྦྱར་བ་སྔགས་ཀྱི་ཀློག་ཐབས་དང་བོད་སྐད་ཉིད་ལའང་མི་ཆུང་ལ་མིའུ་ཐུང་དང་འདབ་ཆགས་ཆུང་བ་ལ་བྱིའུ་སོགས་ཆུང་བའི་དོན་ལྟ་བུ་ལ་འཇུག་པ་ཡོད་པས་ཁྱད་པར་ཤེས་པར་བྱ་སྟེ་དོན། །དབང་ཆེན་གུ་གུལ་འུག་པ་དང༌། །སྦྲུལ་འཛིན་རྣམས་ལ་ཀཽ་ཤི་ཀ །ཞེས་སོགས་ལ་འཇུག །ཀཱ་ཏྱཱ་ཡ་ན་ཀ་ཏིའི་བུ་སྟེ་འཕགས་པ་རྐོ་ཎྜི་ནྱ་ཐབ་ལྡན་མའི་བུ་སྟེ་ལྔ་སྡེའི་ཡ་གྱལ། །ཀེའུ་ཚང་བྲག་ཕུག་གི་མིང་དུ་གོ་གླང་ལ་སོགས་པའི་ཀོ་བ་པགས་པ་དང་ལྷམ་གྱི་ཀྲད་པ་རྡོག་པ་དང་། །ཡུངས་ཀར་འབྲུའི་ཁྱད་པར་ཀ་རུ་ཁ་དོག་དཀར་པོ་ཐོད་ལེ་ཀོར་ཧ་ཤིག་སྟེ་རི་མོ་དོད་པའི་རྡོ་དཀར། །ཀུ་ཤུ་ཤིང་ཏོག་གི་ཁྱད་པར་གུར་ཀུམ་ཀུངྐུམ་ཁ་ཆེ་ཤ་སྐམ་ལྟ་བུ་ཀ་ཅ་
47.	སྤྱད་དངོས་རྒྱུ་ནོར་ཀུན་ཐམས་ཅད། །བསགས་མོད་ཀྱང་རྒྱན་སྡུད་ཀྱི་སྒྲ་འཐབ་ཀྲོལ་འཐབ་མོ་ཕུང་ཀྲོལ་ཕུང་བྱེད་རླག་བྱེད་ཀྱི་རྒྱུ། །ཀྱེ་མ་ཞུམ་པ་མྱ་ངན་སྙིང་རྗེའི་བརྡ་ཀྱི་ཧུད་མྱ་ངན་གྱི་བརྡ་ཀྱེ་ཧོ་རབ་བམ་ངོ་མཚར་བོད་པའི་བརྡ་ཀྭ་དང་ཀྭ་ཡེ་བོད་ཚིག །ཀྱེ་ཀྱེ་བོད་ཚིག་ལན་གཉིས་སྨོས་པ་ཀྱོང་ཀྱོང་དང་ཀོང་ཀོང་གཉིས་གཤོང་གཤོང་དུ་གོ །སྒྲ་དང་མི་སོགས་ཀྲོག་ཀྲོག་མིག་སོགས་ཀྲབ་ཀྲབ་འཁྲབ་ཚུལ་མགོ་ཀྱོག་ཀྱོག་ཀྱོག་པོ་འཁྱོག་པོ། །ཀྲོང་ཀྲོང་ཙོག་ཙོག་ཀོག་གིས་མྱུར་བས་ཀེར་ཀེ་རེ་ལངས་ནས། །ཀུ་རེ་རྩེད་མོས་དོ་ཀེར་ཐོར་ཚུགས་ཀོ་སྐོ་མ་མཆུའི་འོག་གི་ཆ་འདེགས་པ། །ཀུ་ཅོ་སྐད་ཆེ་བ་ཀྱལ་ཀ་རྩེད་མོ་ཀླན་ཀ་རྩོད་པའི་རྒྱུ། །འོན་ཀྱང་ཡིན་ན་ཡང་ལན་ཀན་པུ་ཤུ་མདའ་ཡབ་ཆུ་སྐྱོར་ཉེན་ཀོར་ཉེ་འཁོར་དུ་གོ །ཀ་ལན་ཏ་ཀ་བྱ་མཆིལ་བ་ཅོ་ཀ་བྱིའུ་ཞིག་དང། །བྱ་ཀ་ལ་པིངྐ་ལ་སོགས་པའི་ཀྱུར་ཀྱུར་ནི་སྐད་འབྱིན་ཚུལ། །ཀི་འུ་སྒོག་པ་ཀུན་དོང་བཙོང་ཀག་ལོའི་བར་ཆད་ཀི་ཀང་ས་བདག་གི་ཁྱད་པར། །སྐུ་སྟོད་ཐད་ཀྱི་འོད་ཀོར་དང་ཡི་གེའི་སྟེང་ཀླད་ཀྱི་ཐིག་ཀོར་རམ་རྗེས་སུ་ང་རོ་ཀླད་གོང་ངམ་སྟེང་ངམ་ཐོག་མའི་དོན་དང་། །ཀེ་ཤ་འགྲེང་བུ་དང་རྣ་རུ་ཉིས་རྩེག་ཞབས་ཀྱུ་ཨུ་ཡིག་ལྕགས་ཀྱུ་མཆིལ་པའམ་ཀྱོ་བས་བཏབ་པ། །ཀར་ཀར་ནི་ཟུག་ལངས་ཚུལ་བད་ཀན་ཉེས་པ་གསུམ་གྱི་གཅིག་སྟེ་སྨུག་པོ་ལྟ་བུ་ཆུའི། །ཀུ་ཡ་སྤྲིན་འདྲ་བ་སོགས་མཐུག་སྲབ་ལས་ཚ་གྲང་གི་ནད་འབྱེད་ཀན་གུང་མཛུབ་ཀྱི་འོག་ཏུ་རྩ་ཀྱལ་ཀྱལ་འཕར་ཚུལ། །རུས་ཀྲང་ཤ་མེད་རུས་རྐྱང་ཀྲང་ངེ་ཀྲོང་ངེ་རྡོ་རྗེ་སྐྱིལ་ཀྲུང་འདུག་ཚུལ་ཞིག་བཅས་པ་བཟོས་པ། །འབྱམས་ཀླས་དང་མཐའ་ཀླས་གཉིས་བསམ་གྱིས་མི་ཁྱབ་མཐས་ཀླས་པ་མཐས་གཏུགས་པ་ཡང་ཡིན་ཀློག་འདོན་བྱེད་ཀྱང་ཡི་གེ་ཀླག་པ་ཀློག་པའི་མིང་ཙམ། །སྟོན་ཀ་ཟླ་བ་གསུམ་དཔྱིད་ཀ་ཟླ་གསུམ་ཉིན་མཚན་གཉིས་ཀ་
48.	གཉི་གའི་དུས། །གླང་ཆེན་གཉིས་འཐུང་ལག་ལྡན་ཐལ་ཀར་མདོག་སྐྱ་བོ་དཀར་ཤས་ཆེ་བ་བེར་ཀ་དབྱུག་པས་བརྡུངས་པ། །ཚོགས་དང་མདོངས་སྒྲོ་གསེར་སྐ་དང༌། །རྒྱན་དང་དོང་བར་ཀ་ལཱ་པ་སྒྲ་དང་ཤམྦྷ་ལའི་ཕོ་བྲང་ཡང་ཡིན་པ་ཡིས་ཀླ་ཀློ་ཏ་ཟིག་སོགས་བཅོམ་པ། །ཀ་བ་གདུང་འདེགས་ཀ་ཙ་ལིནྡ་ལྷའི་གོས་ཀྱིས་ཀླུབས་གཡོགས་པ་དང་སྐུལ་ཚིག །ཀརྵ་པ་ཎ་ཀརྵ་པ་ཎ་ཞོ་ཡི་དོང་རྩེ་ཀེ་ཀེ་རུ་ནོར་བུ་སེར་པོ། །དུར་བྱ་ཀང་ཀ་སྟེ་རྒྱབ་དཀར་འདི་ཀོ་འདི་ནིའམ་འདི་ཚོ་ཀླག་ཅོར་ཀུ་ཅོ་ཆེབ། །ཀེང་རུས་ཤ་མེད་རུས་པ་ཆ་ཚང་ཀ་པ་ལི་ཀ་པཱ་ལ་སྟེ་བདེ་སྐྱོང་ཐོད་པའི་ནང་གི་ཀླད་པ་ཁ་ལ་ཟ། །ཀུན་ནས་ཐམས་ཅད་ནས་ཀུན་ཏུ་ཐམས་ཅད་དུའམ་ཡང་དག་པར་པགས་པ་ཀབ་ཀོབ་གྱོང་པོ་མཁྲེགས་པ། །ཀུ་ཧུ་ཁུ་བྱུག་དཔྱིད་ཀྱི་ཕོ་ཉའི་མགྲིན་པ་ལ་སོགས་པ་ཀོང་བོ་པྲ་ཀ་ར་ཎ་མ་ཐོས་ཀ་མེད་དེ་ཀ་ཤེས་ན་ཀ་ལྟ་བུ་ཀ་རྐྱང་པ་འཐོབ་པར་སྣང་ངོ་། །༼དཀ༽དཀར་ཆག་ཐོ་ཡིག་འཐེམས་བྱང་གོང་འོག་མ་དཀྲུགས་པ་མ་འཁྲུགས་པ་དཀོར་ནོར་གྱི་སྤྱི་མིང་མཛོད་སྒོ་ཕྱེ་ནས་དཀྲོགས་པ་མཆོད་སྦྱིན་བྱེད་པའམ་འཇུག་པ། །ལྷའི་དཀྱིལ་སྙིང་པོ་འཁོར་ལེན་པ་ཟླ་དཀྱིལ་སོགས་ཀྱང་དཀྱིལ་དབུས་ཐད་དུ་ལྷ་དཀྲོང་སྐད་ཅིག་གིས་བསྐྱེད་པ་དཀའ་བ་ཁག་པོ་དཀའ་ལས། །ཆོས་སོགས་ལ་དཀའ་ལས་ཐུབ་པ་དཀའ་བ་སྤྱད་པ་དཀོན་ཅོག་དཀོན་མཆོག་དཀོན་པ་དཀོན་མོ། །མདོག་ཁ་དོག་དཀར་པོ་དཀྱེལ་ཆེ་པ་ཁོང་ཡངས་པ་སྤྱན་མིག་དཀྱུས་སྲིད་དུ་རིང་བ། །དཀྱུས་མ་ཕལ་པའམ་རང་བཞིན་པའི་མིང་དཀོར་ནི་དད་ཟས་དང་ནོར་སྤྱི་དྲི་མ་དཀུ་དྲི་ང་བ་མཆི་མ་དཀུ་མཆི་མ་འཛག་པ། །དཀོས་ཐག་ཉམ་ཐག་པ་ཀུན་ནས་དཀྲིས་པ་ཉོན་མོངས་པ་གོས་ཀྱིས་ལུས་དཀྲིས་པ་དཀྲི་བ། །དཀུ་གསུས་པའི་སྐབས་མཚམས་ཏེ་སྟ་ཟུར་དཀུ་གྲོད་པ་ཟླུམ་པོ་རིལ་རིལ་དཀུ་དཀུ་མ་
49.	རྙོངས་རྐེད་པ་རིང་ཐུང་འཚམ་པ། །མཁའ་ལ་སྤྲིན་དང་རྡུལ་དཀྲིགས་པ་འཁྲིགས་པ་ཞོ་དཀྲོགས་པ་སྲུབ་པ་རོལ་མོ་སིལ་སྙན་ལྟ་བུ་དཀྲོལ་བ་འཁྲོལ་བ། །དཀར་པོའི་ཡོལ་གོ་སྟེ་བཏུང་སྣོན་དང་གས་ཆག་དཀྲུམ་པ་བཅག་པ་དཀྱུ་བའི་སར་རྟ་དཀྱུས་པ་སྟེ་རྒྱུག་སར་རྒྱུག་པ། །གོ་དཀའ་བའི་དོན་འགྲེལ་པ་འགྲོལ་བ་དཀྲིགས་ཕྲག་གྲངས་གནས་ཤིག་དཀན་གྱེན་གཟར་པོ། །ཕན་ཚུན་ཕྲ་མས་དཀྲུགས་པ་མི་མཐུན་པར་བྱེད་པ་དང་དཀྱུས་མོ་དཀྲེ་སོགས་སྔོན་འཇུག་དས་འཕུལ་བའི་ཀའོ། །༼བཀ༽བཀྲ་ཤིས་དགེ་ལེགས་བཀྲག་ནི་མདངས་ཡིན་ཚོན་རྩི་བཀྲ་བ་ཁྲ་བོ་ངོ་མཚར་མཛེས་པ་བསམ་མི་ཁྱབ་བཀྲམ་པ་འགྲེམས་པ། །བཀའ་གསུང་སོགས་བསྒོས་པ་གནང་བ་ཁྲལ་དཔྱ་བཀལ་བ་ཁལ་ཁུར་བཀལ་བ་སྲད་བུ་སྐུད་པ་བཀལ་བ་འགེལ་བའམ་འཁལ་བ། །ཕོ་ཉ་བང་མི་བཀྱེ་བ་སྟོན་མོ་ཟས་སོགས་བགྱེ་བ་འོད་བཀྱེ་བ་སྤྲུལ་པ་བཀྱེ་བ་གཏོང་བའམ་སྤྲོ་བ། །དགོངས་པ་བསམ་པའི་དོན་བཀྲལ་བ་འགྲེལ་བ་དང་དཔྱ་ཁྲལ་བཀྲལ་བ་སོ་སོར་བགོས་པའམ་ཕྱེ་བ་དགོངས་པ་བཀྲོལ་བ་དགྲོལ་བ་བཅིངས་པ་མདུད་པ་སོགས་བཀྲོལ་བ་བཤིག་པ། །དྲི་མ་ཆུས་བཀྲུ་བ་དང་བཀྲུས་པ་གཉིས་འཁྲུད་པ་བཀྲེན་སེར་སྣ་དང་དབུལ་བ་ལ་འཇུག་ཅིང་ཕོ་བ་བཀྲེས་པ་ལྟོགས་པ། །ལོགས་སུ་བཀར་བ་བཏོན་པའམ་བཀོལ་ནས་ཐག་པས་བཀྱིགས་པ་འཁྱིག་པ་བཅིངས་ཏེ་ཚེ་སྲོག་བཀུམས་པ་འགུམས་པ་གསོད་པ་བཀྲོངས་པ་བསད་པའི་ཞེ་ས། །བཀད་ས་གཡོས་ཁང་གྲལ་ཟས་ཟ་བའི་ཁང་པར་གོ་སྣོད་སྤྱད་བཀང་བ་དགང་བ་ཐུགས་དགོངས་དམ་པ་བཀང་བ་དགྱེས་པར་བྱས་པ། །བསྙེན་བཀུར་ཞབས་ཏོག་བཀུར་སྟི་རིམ་གྲོའམ་མཆོད་པས་གྲལ་གོང་དུའམ་གཙུག་ཏུ་བཀུར་བ་འཁུར་བ་རྩི་བ། །ཁང་པ་སོགས་ཀྱི་བཟོ་བཀོད་དང་བཀའ་བཀོད་ལེགས་པ་བདེ་བའི་སར་བཀོད་པ་
50.	བཞག་པ་ཟུར་དུ་བཀོལ་བ་བཏོན་པ་དང་། །ཤིང་སོགས་བཀུག་པ་འགུགས་པ་བཀས་པ་དགས་པ་དུམ་བུར་གསེས་ཤིང་གཡོག་ཏུ་ལས་སུ་བཀོལ་བ་སྤྱོད་པ་འཁོལ་བ། །གནང་བ་བྱ་རུང་བ་བཀག་པ་བྱ་མི་རུང་བ་སྟེ་འདུལ་བའི་བརྡ་སྨན་གྱི་ཁུ་བ་བཀུ་བ་འབྱིན་པ་བཀུས་པ་བྱུང་བའམ་བཏོན་ཏེ་བོར་བ་དོར་བ་སྨན་སྙིགས་ཀྱང༌། །གོས་དང་ཐོག་སོགས་བཀག་པ་གཡོགས་པ་གཞུ་ལ་མདའ་སྦྱར་ནས་བཀང་བ་འཐེན་པ་དང་ཤིང་གི་རྩ་བ་དང་ཤོག་བུ་སོགས་བཀོག་པ་དགོག་པ་བཏོན་པ། །བཀའ་དྲིན་ཕན་བཏགས་པ་བཀའ་བཏགས་པ་ཁྲིམས་བསྒྲགས་པ་བཀའ་ལ་བློ་སེམས་བདེ་བ་སྟེ་ཆོས་སྟོན་གྱི་ཚིག་ལ་དགའ་བ། །བཀའ་བཀྱོན་དང་བརྒྱད་བཀག་གཉིས་སྤྱོ་བ་ཁོན་དུ་བཀོན་པ་འཁོན་པ་འཛིན་པ། །འགྲོ་ལམ་སོགས་བཀག་པ་འགེགས་པ་སྤ་བཀོང་ཕ་རོལ་པོ་ཞུམ་པར་བྱས་པ་རྒྱལ་པོ་སོགས་ཀྱིས་བཀྲབས་པ་མང་པོའི་དཀྱིལ་ནས་གདམས་པ། །ལུས་གན་རྐྱལ་དུ་བཀན་པ་བསྟན་པ་ལག་པ་བཀན་པ་ལག་མཐིལ་གྱེན་དུ་བསྟན་པ་སོགས་བཀྲོས་པ་འདམས་པའམ་གདམས་པ་ནས་བཀྲི་བ་འཁྲིད་པ། །མདོ་སྡེ་བཀླགས་པ་ཀློག་པ་དང་ཡི་གེའི་མགོ་བཀད་དམ་སྐྲ་ལྷས་མ་ཡིན་སྙམ་མགོ་འཛུགས་ཞེས་ཀྱང་སྣང་དཔྱད་ཐགས་ཀྱི་བཀད་སྒྱུར་བ་དང་འུར་རྡོ་ལྷས་པའི་བཀད་ལྟ་བུ། །བཀྱལ་བའི་ངག་ངག་འཁྱལ་དང་བཀྱེད་པ་བཀྲུམ་པ་སོགས་བས་འཕུལ་ཀའོ། །༼རྐ༽མི་སོགས་ཀྱི་རྐང་པ་དང་ལག་པ་རྐ་ཡུར་བ་ལྡན་པའི་ཞིང་ངམ་རྐང་བཞི་ཡོད་པ་ལྟར་ན་དུད་འགྲོ་རྐན་དཀན་ཡང་རུང་སྟེ་ཡ་རྐན་དང་རྐུབ་ཚོས་ཏེ་འཕོངས། །ཆོམ་རྐུན་རྐུ་མཁན་དང་ཟངས་སོགས་ཀྱི་རྐྱན་སྣོད་དང་ཕྱེ་རྐྱལ་རྩམ་རྐྱལ་སྨན་རྐྱལ་སོགས་རྐུ་བ་མ་བྱིན་པར་ལེན་པ། །རྐོང་པ་པགས་ནད་ཆིག་རྐྱང་གཅིག་རྐྱང་པ་ས་དང་པར་སོགས་རྐོ་བ་དང་རྐོས་སྐུལ་ཚིག །གན་རྐྱལ་གན་ཀྱལ་ཡང་རུང་སྟེ་ཁ་སྦུབ་མིན་པ་རྐེད་པ་ནུ་མ་དང་
51.	དཔྱི་གཉིས་ཀྱི་བར་ལྟ་བུ་དང་ལག་སོགས་རྐྱོང་བ་བརྐྱང་བ་རྐོན་པ་རྙི་འཛུགས་པ། །རྐ་ཡུར་བའམ་ཆུ་ལམ་གྱི་མགོའི་ཆུ་ལ་རྐྱལ་རྩེད་པ་རྒྱབ་པ་རི་དྭགས་ཀྱི་བྱེ་བྲག་རྐྱང་དྲེལ་འདྲ་བ། །ཉེར་ལེན་གྱི་རྒྱུ་དང་ལྷན་ཅིག་བྱེད་པའི་རྐྱེན་དང་རང་རྐྱ་ཐུབ་པ་རྐོམ་ལ་སོགས་པ་རར་བཏགས་པའི་ཀའོ། །༼ལྐ༽ལྐོག་ཕག་ཏུ་གྱུར་པ་མངོན་གྱུར་མིན་པ་ལྐོག་མ་ཨོག་མ་ལྐོག་ཤལ་སྐེ་ནས་ཤ་ལེབ་འཕྱང་པ་དང། ངག་ལྐུགས་པ་ཁ་ལྐུགས་པ་ལ་སོགས་པ་ལར་བཏགས་པའི་ཀའོ། །༼སྐ༽སྐ་བ་དཔལ་བརྩེགས་དང་ཅོག་་རོ་ཀླུའི་རྒྱལ་མཚན་རྣམ་གཉིས་སྐལ་པ་དང་ལྡན་པ་ལས་འཕྲོ་ཅན་དང་ནམ་མཁའི་སྐར་མ་སྤྱི་མིང་སྐག་སྐར་མའི་ཁྱད་པར་དང་རྒྱ་ཚོས། །ཆོས་སོགས་ཀྱི་སྐུ་ལུས་སམ་ཕུང་པོ་སྐེམ་པ་སྐམ་པ་སྣུམ་རྩི་ལུས་ལ་སྐུད་པ་འབྱུག་པ་དང་བལ་གྱི་སྐུད་པ་སྲད་བུ་སྐྱོལ་སྐྱེལ་བའི་སྐུལ་ཚིག་དང་སྒྲིམ་པ། །སྐྱོ་མ་ལྡེ་གུ་མིག་སྐྱག་ཕྲ་མའི་དོན་སྐྱག་པ་ཕྱི་ས་དང་བྱ་སྐྱུང་ཀ་ལྕུང་ཀས་སྐྱུད་པ་མི་དྲན་པར་རྗེད་པ། །སྐ་རགས་རྐེད་ཆིངས་སྐྱེར་ཁ་སེར་པོ་སྐྱ་བོ་དཀར་ཤས་ཆེ་བ་སོགས་སྐྱུ་རུ་ར་སྨན། །སྐྱེས་བུ་གང་ཟག་དང་ཞལ་སོགས་སྐྱེམས་བཏུང་བ་ཉིད་ཀྱི་དོན་ལ་འཇུག་སྐོམ་རླན་རློན་དང་རོ་བྲོ་སྐྱུར་མོ་དང་མེ་ལ་ཆུ་སྐོལ་བ། །གོས་སྐོན་གྱོན་དུ་བཅུག་པ་གཡོག་པ་སྐྱེན་ཡང་ལྡང་བ་ཡང་བའམ་རྩལ་ཆེ་བ་དང་ཆུ་ལ་སྐྱུར་བ་འཕེན་པ་འདོར་བས་སེམས་སྐྱོ་བ་ངེས་འབྱུང་ཡིད་འབྱུང༌། །སྐེམ་བྱེད་སྐེམ་པ་པོ་དང་གདོན་ཞིག་སྐུལ་བྱེད་དགེ་སོགས་ལ་སྐུལ་བ་པོ་སྐོར་བ་བྱེད་པ་གནས་སྐོར་མཐའ་སྐོར་མགོ་སྐོར་སོགས། །སྐྱུ་རུམ་ཟས་ཀྱི་རོ་གསལ་བྱེད་ཚོད་མ་སྐྱུ་མཚོན་ནམ་ཟན་གང་དང་ཁ་ནས་མི་གཙང་བའི་ཟས་སྐྱུགས་པས་ཁ་སྐྱེངས་པ་ངོ་ཚ་བ། །སྐྲན་ནད་ཀྱི་ཁྱད་པར་དང་སྐྱིགས་བུ་གཡིག་པའི་མིང་ཙམ་མམ་དེའི་ནད་དང་བད་ཀན་སྐྱ་རྦབ་ནད་དང་སྐྲངས་པ་སྦོས་པ། །རི་
52.	སྐྱེགས་རི་སྐེགས་ཀྱང་རུང་སྟེ་བྱ་དང་གླང་ཆེན་ཆུ་སྐྱར་མཐིང་རིལ་སྐྱ་ག་མདོག་ནག་ཅིང་གློ་དཀར་པོ་ཅན་གྱི་བྱའི་མིང་སྐད་སྒྲ། །སྐུན་བུ་ཀོང་བུ་དང་སློ་མ་སྐམ་པ་འཛིན་སྤྱད་དང་གྲུའི་སྐྱ་བ་ལུང་རིགས་ཀྱི་སྐྱ་བར་ནས་བཏོན་ཞེས་པ་ལྟ་བུ་སོགས་དང་སྣོད་སྐྱོགས་ཞུ་སྐྱོགས་སོགས། །དགེ་སྐོས་སམ་ཡང་ན་དགེ་བར་སྐོ་བ་པོས་བྲོ་སྐྲབ་པ་འཁྲབ་པ་ཌ་མ་རུ་སྐྲོག་པ་རྡུང་བ། །སྐུད་པོ་ཆུང་མའི་མིང་པོ་དང་སྲིང་མོའི་བདག་པོ་སྐྱོ་སྔོགས་འཁྲུག་ལོང་རྩོད་པ་ཞི་ཟིན་པ་སླར་སློང་བ་སྙན་སྐྱོ་སྐྱོ་མ་ཕྲ་མས་སམ་ཡང་ན་སྐྱོས་པ་ཉམས་པ་སྐྲག་པ་འཇིགས་པ་བྲེད་པ། །རྒྱ་སྐྱེགས་རྒྱ་ཚོས་སྐག་སྐྱེད་མོས་ཚལ་ལྡུམ་ཤིང་ར་བ་སྐྱེར་པ་ཞེས་པའི་ཤིང་ཞིག་སྐས་ཐ་ཐེམ་སྐས། །ལུས་ཀྱི་སྐྱེ་མགུལ་པ་དང་ཨོག་སྐོར་ཨོག་མ་ཆུ་སྐྱེགས་ཁ་ལ་སྐྱུགས་པའི་སྔོན་དུ་བྱུང་བའི་ཆུ་སྐྱུར་དང་ཤིང་དང་བུ་སོགས་སྐྱེས་པ་སྐྱེ་བ། །སྐྱི་གཡའི་དོན་སྐྲག་པ་སྐྱོན་ཉེས་པ་མཚང་དང་ངན་སོང་ལས་སྐྱོབ་པ་སྲུང་བ་དང་རྟེན་ནམ་སྐྱབས་སུ་འགྲོ་བ་རེ་ལྟོས་འཆའ་བ་དང་ཚིག་ཡང་ཡང་སྐྱོར་བ་ལྡབ་པ། །མས་བུ་འཚོ་ཞིང་སྐྱོང་བ་བསྐྱང་བ་རེ་བ་སྐོང་བ་བསམ་པ་རྫོགས་པར་བྱེད་པ་སྐྱིན་གོར་དབྱིད་དེ་སྟོབས་སྐྱེད་སྨན་གངས་སྦལ་སོགས་དང་མར་གྱི་སྐོགས་པ་འཐུམས་བྱེད་དམ་ཤུན་པ། །སྲབ་སྐྱོགས་རྟ་སྲབ་བམ་སྲབ་ཀྱིས་སྐྱོགས་ཤིང་སྒྱུར་བ་སྐྱེས་རྟེན་ནམ་རིགས་བཟང་པོ་རྒྱལ་གྱི་དོན་ལ་འཇུག་པའི་ལྐུགས་རྒྱལ་འགུགས་བྱེད། །བྱ་སྐྱིབས་ཆར་མི་འབབ་པའི་བྲག་སྐྱིབས་སོགས་སྐར་མ་མཐོང་བའི་ཐོག་ཁུང་རབ་གསལ་ཡང་སྐོར་ཚེར་སྐབས་རེར་བདེ་ཞིང་སྐྱིད་པ་སྤྲོ་བ་སྐྱིད་པོ། །སྐྱེལ་མ་སྐྱེལ་མཁན་སྐྱེས་བུ་ཆེན་པོ་སྐྱེས་མཆོག་སྐྱོས་མ་རྟེན་ནམ་སྐྱེས་སྐྲོད་པ་གེགས་སོགས་མཐར་སྐྲོད་བཏང་བ་སྙིལ་བ། །ཆུ་སོགས་སྐྱོམ་པ་གཡོ་བར་བྱེད་པ་ཞོ་སྐྲོག་པ་སྲུབ་པ་རྩིས་ཀྱི་སྐྱེག་བར་ཆད། །ཇི་སྐད་ཇི་ལྟ་བ་ལུང་འདྲེན་པའི་ཚིག་འདི་སྐད་འདི་ལྟར་དང་ཡིན་སྐད་ཟེར་སྐད་སོགས་ཁ་སྐོང་པ་ཁ་
53.	ཚང་བར་བྱེད་པ་ཚེ་སྐབས་གོ་སྐབས་སྐབས་རྙེད་གནས་སྐབས་སོགས། །ས་གཞི་སྐྱོང་བ་ས་སྐྱོང་པ་རྒྱལ་པོ་སྐྱང་ནུལ་ཞལ་བ་སྐམ་པ་རློན་པ་མིན་པ་རེ་སྐན་མནའ་སྐྱེལ་བ། །ཡུན་ཐུང་བའི་སྐ་ཅིག་མ་སྐད་ཅིག་མ་མགོའི་སྐྲ་མགོར་ཉལ་སྐྱེས་པ་སྐྱེ་བ་ཤིང་སོགས་སྐྲུས་པ་ཀོང་ཀོང་འདྲུ་བའམ་གཅོད་པ། །སྦས་པའི་དོན་ཅན་གྱི་སྐུངས་ཤིག་དབུས་ཀྱི་མཐའ་ནས་སྐོར་བ་ཁོར་ཡུག་སྐོབས་སུ་ཆུད་པ་གནས་སམ་བར་དུ་ཚུད་པ་སྟེ་བྱ་དཀའི་སྐོབས་སུ་ཆུད་བྱ་དཀའི་གནས་སུ་ཚུད་ལྟ་བུ། །རང་གི་སྐལ་བ་བགོ་སྐལ་སོགས་དང་ཤེས་པ་སྐྱེ་ཞིང་མཆེད་པར་བྱེད་པ་སྟེ་མིག་སོགས་བཅུ་གཉིས་ཐུགས་དམ་སྐོང་བ་དགོངས་པ་རྫོགས་པར་བྱེད་པའམ་མཉེས་པར་བྱེད་པ། །བྱ་འཛིན་བྱེད་སྐོན་པ་རྙི་སྐྱི་ཀོ་བའི་ཕྱི་དཀར་པོ་ཀོ་བ་མཉེས་མ་སྐྱེ་ཚེའི་དོན་ནི་འབྲུ་ཞིག །སྐྱོ་མ་སྔ་བཙན་ཕྲ་མ་བཅུག་པ་སྐྱིལ་ཀྲུང་འདུག་སྟངས་ཀྱི་ཁྱད་པར་སྐྱོད་པ་གཡོ་བ་འགྲོ་བ། །སྐྱ་རེངས་སྐྱ་མདའ་ཞལ་སྐྱིན་ཞལ་རས་དང་སྐྱེས་པ་རྩིག་སྐྱབས་རྩིག་སྐྱོར་སྐུམ་པ་སྐྱི་བ་སྐྱེ་བོ་སྐྱས་འདེགས་པ་སྒོག་སྐྱ་རེ་སྐོན་སོགས་སར་བཏགས་ཀའོ། །༼བརྐ༽འདོད་པའི་ཡོན་ཏན་ལ་བརྐམ་པ་བརྐམས་པ་ཆགས་པས་བརྐུ་བྱ་བརྐུ་བ་མ་བྱིན་པར་བླང་བྱ་གསེར་སོགས་བརྐུས་པ་མ་བྱིན་པར་བླངས་པ་སྟེ་བརྐུ་རྐུ་བརྐུས་རྐུས་ལྟ་བུ་བྱེད་འབྲེལ་བདག་གཞན་དུས་གསུམ་དང་མ་འབྲེལ་བའི་དུས་གསུམ་སྐུལ་ཚིག་དང་བཅས་པའང་རྟགས་འཇུག་ལས་ཤེས་དགོས་ཚུལ་འདི་གོང་འོག་གི་བྱ་ཚིག་གཟུགས་འགྱུར་མི་འགྱུར་ཐམས་ཅད་ལ་སྦྱར་བར་བྱའོ། །འདུལ་བའི་གཞི་བཅུ་བདུན་ལས་བག་ཡངས་དང་འབྲེལ་བ་སྲ་བརྐྱང་གི་གཞི་སྟེ་གཏན་པ་ཡང་ཟེར་ལག་པ་བརྐྱང་བ་རྐྱོང་བ་བརྐོ་བྱ་པར་དང་ས་སོགས་བརྐོས་པ་རྐོ་བ། །བརྐྱངས་པ་བརྐམས་པ་སོགས་བས་འཕུལ་ར་མགོ་ལྡན་པའི་ཀའོ། །
54.	༼བསྐ༽བྱུག་པ་སྣུམ་སོགས་བསྐུ་བ་དང་བསྐུས་པ་སྐུད་པ་འབྱུག་པ་ལག་པ་སོགས་བསྐུམ་པ་དང་བསྐུམས་པ་ཚུར་སྐུམ་པ་སྡུད་པ། །འཕྲིན་ཆ་བསྐུར་བ་འགན་ཁག་བསྐུར་བ་དབང་མངའ་བསྐུར་བ་སྐུར་བ་སྤྲོད་པ་ཆོས་སོགས་ལ་བསྐུལ་བ་སྐུལ་བ་བྱེད་དུ་བཅུག་པ། །ནོར་གསེར་སོགས་བསྐྱི་བ་དང་བསྐྱིས་པ་སྐྱི་བ་གཡར་བ་དང་བསྐྱིན་པ་སྐྱིན་ཚབ་བསྐྱལ་བ་སྐྱེལ་བ་འཕེན་པ། །གོས་ལ་སོགས་པ་བསྐོན་པ་སྐོན་པ་གཡོགས་པ་རྟ་དང་ཐབ་ལ་སོགས་པར་བསྐྱོན་པ་སྐྱོན་པ་འཇོག་པའམ་འཇུག་པའམ་རྒྱབ་པ་བསྐྱར་བ་སྐྱོར་བ་ལྡབ་པ་བཟླས་ནས་ཕྱིར་བསྐྲད་པ་སྐྲོད་པ་འདོན་པ། །གཅོམ་བསྐྱུངས་ང་རྒྱལ་བཅག་པའམ་སྒྲ་ཆུང་ངུར་བྱས་པ་སྐྱུང་བ་འདོར་བ་ཟས་བསྐྲུ་བ་སློང་བ་བསྐྱེད་པ་སྐྱེད་པ་སྤེལ་བའི་དོན་ལ་འཇུག་ཅིང་དགེ་རྩ་དང་པར་སོགས་བསྐྲུན་པ་སྐྲུན་པ་སྐྱེད་པ་གསོག་པ་བཞེངས་པ་བཟོ་བ། །དུས་ཀྱི་བསྐལ་པ་བར་བསྐལ་སོགས་ཀྱི་མེས་མཚོ་དང་ཤིང་སོགས་བསྐམས་པ་སྐེམ་པ་ཆུ་སོགས་ཀྱི་སྣ་མ་བཏང་བར་བསྐྱིལ་བ་སྐྱིལ་བ་འཁྱིལ་བ་བསྐྱམས་པ་སྐྱོམ་པ་གཡོ་བར་བྱེད་པ། །ཡུལ་དུས་རང་བཞིན་གྱིས་བསྐལ་བ་ལྐོག་གྱུར་རམ་བར་ཆོད་པའི་དོན་དང་བསྐུངས་པ་སྐུང་བ་སྦས་ཤིང་འཇིགས་པ་ལས་བསྐྱབས་པ་སྐྱོབ་པ་བསྐྱངས་པ་སྐྱོང་བ་འཚོ་བ། །གནས་གཞན་དུ་འཕོ་ཞིང་བསྐྱས་པ་བསྐྱ་བ་སྤོ་བ་རྒྱང་རིང་དུ་བསྐྱུར་བ་སྐྱུར་བ་འདོར་བ་བྱ་བ་བསྐྱུངས་པ་སྐྱུང་བ་བཤོལ་བ། །མི་དགག་ཚིག་བསྐྱོད་པ་སྐྱོད་པ་གཡོ་བ་བསྐོར་བ་མཐའ་ནས་སྐོར་བ་དང་ཚིག་སྐོར་བ་རྒྱལ་པོའི་སར་བསྐོས་པ་བསྐོ་བ་བཞག་པ་བྱེད་དུ་བཅུག་པ། །ཟས་ཀྱི་རོ་བསྐ་བ་ཨ་རུ་རའི་རོ་ལྟ་བུ་དང་བསྐ་སླའི་བསྐ་བ་སྟེ་གར་མ་ཁ་བསྐང་བ་སྐོང་བ་ཚང་བར་བྱེད་པ་ཐུགས་དགོངས་དམ་པ་བསྐངས་པ་སྐོང་བ་རྫོགས་པར་བྱས་པ། །གཞན་དོན་དུ་སངས་རྒྱས་འདོད་པ་ལྟ་བུའི་སེམས་བསྐྱེད་པ་སྐྱེད་པ་རྒྱ་ཁྱོན་བསྐྱེད་པ་ཆེར་
55.	བཏང་པ་དང་དྲན་པ་མེད་པར་བརྗེད་པའི་དོན་ཅན་གྱི་བསྐྱུད་པ་སྐྱུད་པ་དང༌། །བསྐྱང་བ་བསྐྱང་བ་སོགས་བས་འཕུལ་བའི་ས་མགོ་ལྡན་པའི་ཀ་འཐོབ་པའོ། །༼ཁ༽ གོ་ཁྲབ་གོ་ཆ་ཁྲི་ཕྲག་སྟོང་ཕྲག་བཅུ་ཁྲག་ཁྲིག་གྲངས་གནས་ཤིག་གི་མིང་ཁུར་ནི་འཁུར་བ་སྟེ་འདས་པ་དང་སྐུལ་ཚིག་ཡིན། །ཁོང་ནས་ཁྲོ་བ་ཞེ་སྡང་ཁོན་དུ་འཛིན་པ་གནོད་སེམས་འཆང་བ་ཁྲོ་བོ་ཁྲོ་བ་པོ་ཁྲོས་པ་ཁྲོ་བའི་འདས་སྐུལ། །ཁྲོ་དང་ཁྲོལ་མའམ་ཚགས་མ་འཚག་བྱེད་ཁྲུད་པ་འཁྱུད་པའི་མིང་ཁུ་བས་ཁྲུས་འཁྲུ་བའི་མིང་དང་སྐུལ་ཚིག་དང་འདས་པ། །ཁོང་པ་ཚོ་དང་ཁོང་དུ་ཆུད་པ་དང་ཁོང་ནས་སམ་ཞེ་ནས་ཁྲོ་བ་སྡང་བ་ཁོན་དུ་འཛིན་པ་མི་མཐུན་པར་འཛིན་པ་གནོད་སེམས་མི་གཏོང་བ་ཁྲོ་བོ་ཞི་བ་མིན་པའི་ཁྲོ་བ་པོ་ཁྲོས་ཤིག་པའམ་འདས་པ། །ཁོང་བའི་ཟུངས་ཁྲག་སོགས་ཁྲག་ཁྲུག་ཁྲག་ནད་དམ་འཁྲུགས་པ་ཁྲུང་ཁྲུང་བྱའི་བྱེ་བྲག་ཁྱུ་རིགས་མཐུན་པའི་ཚོགས། །ཉེས་སྤྱོད་སྡོམ་པ་སོགས་ཀྱི་ཚུལ་དང་མཐུན་པའི་ཁྲིམས་བསིལ་བ་འཐོབ་པ་ཁྲིས་འཇགས་ཆིངས་བྱས་པ་ལྟར་གནས་པ་ཁྲིམས་ལུགས་ཀྱི་མིང་ཁྲལ་དཔྱ་སོགས། །འཇལ་བྱེད་ཁྲུ་གང་སོར་ཉེར་བཞིའི་ཚད་སོགས་ཁྲུན་དཀྱུས་རིང་པོ་ཁྲམ་ཁ་རི་མོའི་ཁྱད་པར་ཁྲ་བོ་ཁ་དོག་སྣ་ཚོགས་པ། །ཁྲོམ་ཚོགས་པ་ཁྲོད་གསེབ་བམ་དཀྱིལ་གདན་ཁྲིའི་སྟེང་གཙུག་ལག་ཁང་སོགས་མི་ཁྱིམ་སྒོ་དང་འཁོར་གྱི་ཁྱམས། །ཕུག་རོན་སོགས་གསོད་བྱེད་བྱའི་ཁྱད་པར་ཁྲ་དང་ཁྱི་ཡིས་ཁྱེར་ཟིན་དང་ཁྱེར་ཅིག་བསྙིམ་པ་གང་ལ་ཁྱོར་བ་དོའི་ཚད་བྱེད་པ་ལྟ་བུ་ཁྲེ་འབྲུའི་བྱེ་བྲག །ཁོ་ར་ཁོར་ཡུག་མཐའ་སྐོར་ཁྲོན་པའི་ཆུ་
56.	ཁྲེམས་ཐིམ་པ་དང་འགྲེམས་པའི་སྐུལ་ཚིག །སིལ་ཁྲོལ་ལྕགས་ཀྱི་རོལ་མོ་འདོད་གཟུགས་གཟུགས་མེད་ཀྱི་ཁམས་རྣམ་པ་གསུམ་པོ་ཁྲམ་པ་ཧམ་པས་ཞེ་ཁྲེལ་བ་གཞན་ལ་འཛེམ་པ། །དུར་ཁྲོད་རོ་བཞི་ཡན་སྐྱེལ་ས་ལམ་གྱི་སྣ་ཁྲིད་པ་ལམ་མཁན་ཁྲུམས་སྟོད་དང་ཁྲུམས་སྨད་གཉིས་རྒྱུ་སྐར་ཞིག །ཁོང་ཁྲོ་བའི་གཉེར་མ་ཁྭ་ཏ་འདབ་ཆགས་ཤིག་དང་ཁམས་ཁོང་རྣམ་པ་ཁྱེད་ཁྱོད་ཁུད་པ་ཁོང་དུ་ཆུད་ཁ་ཁྲིས་མ་ཁེགས་ཁལ་སོགས་ཁ་རྐྱང་ངོ་། །༼མཁ༽རབ་བྱུང་བསྙེན་རྫོགས་དང་ལས་ཀྱི་མཁན་པོས་ས་ལས་བྱས་པའི་མཁར་རྫོང་མཁྲང་བ་གྱོང་བོ་གྲིམས་པ་མཁྲེགས་པ་སྲ་བ་མཁྱེན་པ་ཤེས་པ། །མཁྱུད་པའམ་སྦས་ནས་སྤྱད་པ་གསང་བའི་མན་ངག་དཔེ་ཆ་མཁྱུད་པ་སེར་སྣས་ཚོས་ཀྱི་གནད་མི་སྟོན་པ་ཞུ་མཁན་འདྲི་མཁན་ནམ་ཚོས་གདན་ཉེ་བར་མཁོ་བ་དགོས་པ། །མ་མཁལ་མ་མགལ་མཁལ་མ་ནང་ཁྲོལ་ཞིག་བཞིན་གྱི་མཁུར་ཚོས་འཛུམ་པ་དམུལ་བ་ཤེས་བྱ་ལ་མཁས་པ་དྲན་དབང༌། །སྔོ་མཁན་པའི་ཁྲོད་མཁོས་ཕབ་པ་བདེ་བར་གནས་པ་སྔ་མཁོ་སྔར་བཞིན་སྔར་ལྟར། །ནམ་མཁའ་རྒྱུ་སྐར་གྱི་ལམ་དང་མཉམ་པ་མཁྲིས་པའི་ནད་མེད་པར་མཁྱེན་པ་ཤེས་པ། །ཆུ་མཁྲིས་རྟ་གདོང་གི་མེ་ལག་པའི་མཁྲིག་མ་དང་མཁུར་བ་སྤོ་བ་སོགས་མས་འཕུལ་བའི་ཁའོ། །༼འཁ༽བློ་འཁུམས་པ་སེམས་ཞུམ་པ་ཞེ་ནས་འཁོན་པ་བཀོན་པ་འཛིན་པ་འཁང་བ་སྡང་བའི་དོན་ཡིན་ཞིང་འཁུ་བ་སྡང་བ་དང་སེར་སྣ། །འཁྱགས་པ་འཁྱག་པའམ་གྲང་ནས་ཡུལ་མཐའ་འཁོབ་ཆོས་མེད་པའི་གནས་འཁྱར་བ་འཁྱམས་པའམ་ཞིག་པའམ་འཆི་ཞིང་འཁྱམས་པ་འཕྱན་པ། །རྒས་པ་ལ་གོ་བའི་འཁོགས་པ་ལོན་སོང་བ་འཁོས་ཀ་ཆུང་བ་ནུས་པ་ཆུང་བ་རྐང་པ་འཁུམ་རང་བཞིན་གྱིས་སྐུམ་པ་འདུ་བ་འཁྱོག་པ་དྲང་པོ་མིན་པ། །གོམ་པ་འཁྱོར་བ་མི་བརྟན་པ་འཁྱོམ་པ་གཡོ་བ་འཁར་བ་ལག་རྟེན་
57.	དང་ཆུ་བཏུང་སྣོད་དང་སྣོད་ཀྱི་མཐིལ་དུ་ཟས་ཚིག་པ་ལྟ་བུ་གོ་བར་བྱེད་ཅིང་ཡབ་ཡུམ་འཁྲིལ་བ་སྦྱོར་བ་ཤིང་ལ་འཁྲིས་པ་སྦྱོར་བ་དང་ཆགས་ཟིན་པ་ལུས་ལ་འཁྱུད་པ་སྦྱོར་བ། །འཁྲིག་པ་འདོད་པའི་དགའ་སྟོན་གྱི་ཚིག་སྤྲིན་འཁྲིག་སོགས་ངག་གམ་གཏམ་འཁྱལ་བ་བཀྱལ་བ་འཆལ་བ་འཐབ་པ་དང་འཁྲུག་པ་དོན་གཅིག་ཅིང་གོང་འོག་འཁྲུག་པ་སོགས་ཀྱང་གོ་འཁྲུལ་པ་ནོར་བ་གཡོ་བ། །ཤིང་སོགས་ལ་འཁྲི་བ་འམ་ཆགས་ཞེན་འཁྲུ་བ་བཀྲུ་བ་དང་བཤལ་བ་ཆུས་འཁྲུད་པ་གཞན་ལ་འཁྲི་ཞིང་སྦྱོར་བར་བྱེད་པའི་ཤིང་འཁྲུངས་པ་སྐྱེས་པ། །ཉི་གདུགས་སོགས་འཁྱིར་བ་འཁོར་བ་ཞབས་བྲོ་འཁྲབ་པ་རྡུང་བའམ་སྐྲབ་པ་འཁར་བའི་རྔ་འཁྲོལ་བ་དཀྲོལ་བ། །སེམས་ཆུ་ལྟར་འཁོལ་བ་རྣལ་དུ་མི་གནས་པ་སེམས་སོགས་འཁྲུགས་པ་འཛིངས་པ་འཁྱུག་པོ་མགྱོགས་པོ་དང་མིག་སྔར་འབབ་པ་འཐུན་པར་གོ་འཁྱུས་པ་འབྲོས་པ་རྒྱུག་པ། །ཁུར་པོ་འཁུར་བ་བཀུར་བ་དཔྱ་ཁྲལ་འཁྲི་བ་ཕོག་པ་ཉི་འོད་འཁྱིམས་པ་འོད་སྐོར་བ་ཆུ་སོགས་འཁྱིལ་བ་སྐྱིལ་བ། །འཁོར་བ་རང་ཉིད་སྐོར་མཁན་མེད་པར་འཁོར་བ་སྟེ་སྲིད་པ་སོགས་མང་པོ་ལ་འཇུག་པར་མཐོང་ཞིང་འཁྲེན་པ་ཆགས་ཤིང་ཞེན་པ་འཁྲས་པ་ཆགས་ཤིང་འཁར་བ་ཞེན་པ་འདི་གསུམ་དོན་འདྲ། །ཐག་པས་མ་འཁྱིག་པ་མ་འཆིང་བ་དང་སྐུལ་ཚིག་མ་འཁྱེར་བ་མ་འཁུར་བ་སྣུམ་དུ་བཙོས་པའི་འཁུར་བ་བཞེས་སྤྲོ་འཁུར་བ་འཁྱེར་བ། །ལས་སྣེ་སོགས་མ་འཁྱུར་བ་མ་བསྐྱུར་བའམ་མ་བརྗེས་པ་བྲེད་པའི་འཁྲིམས་པ་འཇིགས་པ་འཁམས་པ་བརྒྱལ་བར་གོ་དགོས་ཤིང་ནད་སོགས་ཀྱིས་ངག་འཁུན་པའམ་འཁུན་བུའི་སྒྲ་ཐོན་པ། །གསེར་སོགས་ཀྱི་འཁོར་ལོ་འཁོད་པ་བཀོད་པའམ་གནས་ཀྱང་གཙོ་བོ་གཡོག་འཁོར་དང་བཅས་པ་འཁོབས་པ་ཁྱབ་པ་རྒྱ་ཆེ་བ། །གཡོག་ཏུ་འཁུལ་བ་མ་བསྐུལ་བར་གཡོག་ལས་བྱེད་པ་གཡོག་ཏུ་འཁོལ་བ་བཀོལ་བ་སྲད་བུ་སྐུད་པ་འཁལ་
58.	བ་བཀལ་བ། །འཁྲ་བ་ཆགས་པའི་སར་མ་འཁྱོལ་བ་མ་བསྐྱལ་བའམ་མ་སོན་པ་འཁྲིད་པ་བཀྲི་བར་འཇུག་འཁུམས་པ་གོ་བའམ་ཤེས་པ་ཐོས་པ། །རུས་ཀྱི་བྱེ་བྲག་ས་སྐྱའི་གདུང་ལ་འཁོན་ཅེས་པའང་མི་མཐུན་པའི་དོན་ཡིན་འཁོབ་པ་ལ་གོང་དུ་འཁུར་འཁོར་ས་སོགས་འས་འཕུལ་ཁའོ། །༼ག༽ གྲུབ་པའི་མཐའ་དཔྱད་པའི་མཐའ་སྟེ་ཆོས་ལུགས་གྲུབ་པ་ཐོབ་པ་མཐོང་ལམ་སོགས་ལ་རེག་པ་གྲངས་ཀ་མེད་པ་གྲངས་གནས་ཤིག་དང་གྲངས་སུ་ཐེབས་མི་ནུས་པ་གྲོལ་བ་ཐར་བ་མདུད་པ་ཞིག་པ་ཡལ་བ། །རལ་གྲི་མཚོན་ཆའི་ཁྱད་པར་གྲོ་ག་ཤིང་སྟག་པའི་ཤུན་པས་ཤོག་བུ་དང་རྦབ་སོགས་རང་བཞིན་གྱིས་གྲིལ་བ་ཞེས་གྲག་ལོ་གྲག་ཟེར་གསུམ་གྱི་གྲག །གྲུལ་བུམ་གདོན་ཞིག་གྲང་བའི་ནད་བད་ཀན་སོགས་གྲུམ་བུ་ནད་ཅིག་གིས་གྲོངས་ཤི་བ་དང་སྐུལ་ཚིག །མོན་གྲུ་དང་ནམ་གྲུ་དང་གྲེ་དང་གྲོ་བཞིན་འདི་བཞི་རྒྱུ་སྐར་གྱི་བྱེ་བྲག །ཆོས་ཀྱི་གྲྭ་ཆོས་ར་བླའི་གྲྭ་བཟོ་གྲྭ་ཆོས་གོས་ཀྱི་གྲྭ་གྲྭ་པའི་གྲལ་རིམ་དུ་རིམ་གྲོ་བཀུར་སྟི་དང་ཞབས་བརྟན་ནམ་སྐུ་རིམ་ལ་སོགས་པའི་མིང་གྲབས་སྟ་གོན། །ཡུལ་གྲུ་ཡུལ་ཁྱོན་ནམ་ཡུལ་གྲུ་ཟུར་བཞི་གྲུ་གཟིངས་ཀྱི་ཁ་ན་ཡོད་པའི་གྲོང་ཁང་པའམ་ཁང་པའི་ཚོགས། །གྲ་མ་ཤིང་ཞིག་སྤུ་གཅོད་པའི་གྲི་སྤུ་གྲ་ལྟར་ཡང་འདུག་གྲུ་འཛིན་པའི་རི་སྟེ་པོ་ཏ་ལའི་རི། །མོན་ལུག་གླ་སྒང་སྔོ་སྨན་ཞིག་གྲོ་འབྲུའི་བྱེ་བྲག་སྦང་མའི་གླུམ་གླུམ་སྦང༌། །སྙེ་མའི་གྲ་མ་དང་སོག་མའི་ཕུབ་མ་རྒྱ་གྲོ་མ་སོགས་མོན་སྲན་གྲེའུ་ཁྲེའུ། །གྲོད་པ་གསུས་པ་གྲོན་འགྲོ་ཅན་ཐུགས་གྲོན་སྣག་ཤོག་གྲོན་དུ་ཟད་ལྟ་བུ་འགྲོ་སོང་ངམ་ཆུད་ཟོས་གྲུང་པོ་སྤྱང་པོ་དང་ས་བོན་གྲུང་པོའི་དོན་ཡིན་ཞིང་སྐུ་དང་རིག་པ་སོགས་གྲིམས་པ་མི་ལྷོད་པའི་དོན་སྐུལ་ཚིག་ཀྱང་
59.	ཡིན། །གྲམ་པ་ཞེས་པའི་དོན་ཆུ་རྒྱུག་ཤུལ་གྱིས་ཆུ་གྲོག་ཆུ་གྲང་ལ་བྱེ་བཏབ་པའི་སྨན་གྲེ་བ་མགུར་རམ་མིད་པའི་དོན་གྲོགས་པོ་རོགས་སམ་ཟླ་བོ། །ཤིང་གི་གྲིབ་མ་ལ་སོགས་པར་བྱ་བ་ལེགས་ཉེས་ཀྱི་གྲོས་བྱེད་པ་གླེང་བ་བཤད་པ་རེ་བ་གྲོན་དུ་མེད་པ་རེ་བ་ཆུད་མི་ཟ་བ། །རི་དྭགས་གླ་བའི་ལྟེ་བར་ཡོད་པའི་རྩི་སྨན་གླ་ལས་བྱས་པའི་རྔན་པ་གླུད་ཚབ་ལྟར་གླེན་པ་བླང་དོར་མི་ཤེས་པ། །ཛམྦཱུ་ཟུར་ཆག་པའི་འཛམ་བུའི་ཤིང་ཡོད་པའི་གླིང་ཆུའི་བར་དུ་ཆུད་པའི་གླེ་བར་གླེགས་མའི་བམ་པོ་སྟེ་པོ་ཏི་གླིང་བུ་རྒྱ་གླིང་ལ་སོགས་པའི་མིང་གླུ་རྡོ་རྗེའི་གླུ་སོགས། །ནད་ཕོ་བ་གླང་ཐབས་དང་པགས་ནད་གླང་ཤུ་བས་བལྡག་གློག་པ་ཞེས་པའི་ནད། །གློ་བ་ནད་ཁྲོལ་ཞིག་དང་གློ་བ་དགའ་ཞེས་པ་ཡིད་དགའ་བའི་དོན་གློ་ལུད་པ་དགོག་པ་བཀོག་པ་དབྱིབས་ལེབ་མོར་གླེབས་ལེབ་ལེབ་བྱེད་པ་མནན་པ། །གླང་པོ་ཆེན་པོ་ལག་ལྡན་གློ་ཡིས་ཕབ་པ་གཞོགས་ཕབ་པ་བདེ་བར་གནས་པ་ཁ་གློད་པ་ལྷོད་པོ་བྱེད་པ་བཀྲོལ་བའམ་བཏང་ནས་སེང་གེ་གླལ་བ་སེང་གེ་རྣམ་བསྒྱིངས་དང་ཁ་གཡལ་བ། །རྩིག་པའི་གློ་ལོགས་འབུར་བ་གློ་བུར་ངེས་མེད་དམ་འབྲལ་དུ་རུང་བ་གློ་རྡེག་མགྱོགས་པ་གློ་བུར་ནམ་མཁའི་གློག་རྣམ་གསལ། །གླགས་སྐབས་རྙེད་པ་ཐོབ་པ་བཟང་ངན་གྱི་ལན་གླན་པ་འཇལ་བ་གོས་ཀྱི་ལྷན་པ་གླན་པ་དགབ་པ། །ཁང་པའི་སྒོ་གླེགས་སྒོ་འཕར་ཆོས་གོས་ཀྱི་གླེགས་བུ་ཚལ་བུ་དང་པོད་ཆུང་དང་སྤྲིང་ཡིག་ལ་སོགས་པའི་དོན་གྲྭ་ཟུར་དང་སྡེ་སོགས། །གླ་གོར་ཞོ་ཤ་ཤིང་སྨན་ཞིག་གཏན་གྱི་མདུན་མ་སོགས་གླེང་བ་གྲོས་བྱེད་པ་བཤད་པ། །བྱའི་ཁྱད་པར་གླག་ཅེས་པ་ལུ་གུ་སོགས་གསོད་མཁན་གྲོག་མ་སྲོག་ཆགས་མིག་མེད་གྲིབ་མི་གཙང་བ་གྲིབ་གནོན་གདོན་ཞིག །གྲོག་པོ་རིའི་སུལ་ལ་སོགས་པར་གོ་ལག་པའི་གྲུ་མོ་དཀར་ཡོལ་ཆག་ཅིང་གྲུམ་པ་དཀྲུམ་པ་གྲུབས་ཞེས་སྣང་ཡང་དཔྱ་དོན་གྲུབ་ཡིན་ནས་མེད། །ཐུན་མོང་དང་མཆོག་གི་དངོས་གྲུབ་གྲུབ་པ་གྲུ་ཆར་ཆར་པ་འབེབས་པར་འཇིག་རྟེན་ན་
60.	གྲགས་པ། །རི་དྭགས་ཤ་བའི་ཁྲག་རྭ་སོགས་ལ་འཇུག་པའི་གྭ་དོར་དང་གྲུ་གུ་ཐ་གྲུ་བྱ་གག་གྱ་ནོམ་གྱི་ན་གང་བུ་སོགས་ག་རྐྱང་ངོ་། །༼དག༽སྣ་གཅིག་སྤྱོད་པ་སོགས་ཀྱི་དགེ་བསྙེན་ཕ་མ་སྤང་བྱ་བཅུ་སྤོང་བའི་དགེ་ཚུལ་ཕ་མ་སེམས་དགའ་བ་ཐུགས་དགྱེས་པ་མཉེས་པ་དགོད་པ་གད་མོ་ཤོར་བ། །དགུང་གནམ་སྔོན་པོ་དགུ་ཚིགས་གནམ་གྱི་སྐ་རགས་ལུས་རྒྱབ་ཏུ་ཕྱིར་དགྱེ་བའི་དོན་ཡིན་ཞིང་མདུན་དུ་དགུ་བ་གུག་པ། །ཉིན་མོ་དང་མཚན་མོའི་དགུང་དཀྱིལ་ལམ་ཕྱེད་དགེ་བའི་བཤེས་གཉེན་དགེ་གྲོགས་ཡོད་དགུ་ཡོད་དོ་ཅོག་གམ་ཡོད་ཚད་དགུག་པ་བཀུག་པ། །དགེ་སྦྱོང་སངས་རྒྱས་ལྟ་བུ་དགེ་སློང་ཕ་མ་སྤང་བྱ་ཐམས་ཅད་སྤངས་པ་དགེ་འདུན་དགེ་སློང་བཞི་ལས་མི་ཉུང་བའི་ཚོགས་གྲངས་དགུ་ཡིས། །ཉོན་མོངས་སོགས་གནོད་བྱེད་ཀྱི་དགྲ་བོ་བཅོམ་པ་དང་དགོངས་པ་བཞེད་པའམ་བསམ་པ་དགྲོལ་བ་བཀྲོལ་བའམ་བཀྲལ་བ་ཡི་གེར་དགོད་པ་བཀོད་པ། །མི་འཐད་པའི་ཆ་དགག་པ་སུན་འབྱིན་པ་འཐད་པའི་ཆ་སྒྲུབ་པ་སྣོད་དགང་བ་བཀང་བ་དགོན་པ་དབེན་པར་གོ་དགར་བ་བཀར་བ། །རི་དྭགས་དགོ་བ་ཡིས་ཕ་བ་དགོ་དགོ་མེ་མེད་དུ་བ་སྟེ་ཁྲག་གཅོད་ཀྱི་སྨན་དགས་པ་བཀས་པ། །ཁལ་དགལ་བ་བཀལ་བ་གོས་ཀྱི་ལྷན་པ་དགབ་པ་བཀབ་པ་དང་དགོག་པ་བཀོག་པ། །སྐྱེ་དགུ་སྐྱེ་བོས་དགེ་བ་ལེགས་པའི་དོན་བདེ་བ་འབྱིན་བྱེད་ཀྱི་དགེ་བ་སྒྲུབ་པ་དགོས་པ་ཉེར་མཁོ་ཡོད་མེད་སོགས། །དགོངས་མོ་ཕྱི་དྲོ་སོགས་ཟོང་བཙོང་བྱའི་དངོས་པོ་སྨར་མིན་དགྲམ་པ་བཀྲམ་པ་མེ་ཏོག་ཐང་ག་སོགས་དགྲམ་པ་བཀྲམ་པ། །དགུན་དུང་ཅན་ཆུ་མེད་པའི་གནས་ཉིད་དུ་དུས་དགུན་ཀ་སྡོད། །དགུང་གནམ་ལོ་དང་དགམ་པ་དགྲུང་བ་ལ་སོགས་དས་འཕུལ་གའོ། །༼བག༽བཀའ་བགྲོ་བ་གྲོས་བྱ་བ་བགྲོ་བྱའི་གཏམ་གླེང་པ་འཆད་པ་བགྱི་བ་བྱ་བ་བགྱིད་པ་བྱེད་པ་བགྱིས་པ་བྱས་པ་གྱིས་ཤིག་བྱོས་ཤིག །གོ་ཆ་
61.	ལུས་ལ་བགོས་པ་གྱོན་པ་བགེགས་བར་ཆད་གེགས་ཀྱིས་བགྲོད་པ་འགྲོ་བའི་ལམ་བགགས་པ་བཀག་པ། །དུས་ཚོད་བགྱངས་པ་ཕྱིས་པ་ཚོད་བགམ་པ་ཉམས་ཚོད་ལེན་པ་བགོ་བར་བྱ་བའི་གོས་བགོས་པ་གྱོན་ཟིན་པ། །སྐུ་བགྲེས་པོ་བགྲེས་པ་རྒན་པས་མིག་གཉིས་བགྲད་པ་བསྒྲད་པ་གདངས་པ་བགྲང་བྱ་བརྩི་བྱའི་ཕྲེང་བ་བགྲངས་པ་བརྩིས་པ། །བགྲུས་པ་ཤུན་པའམ་སྦུན་པ་ཕུད་པའི་མིང་འབྲས་སཱ་ལུ་བགོས་པ་བགོ་བཤའ་བྱས་པ་གད་མོ་ག་ཞ་བགད་པ་དགོད་པ། །རྐང་པའི་གོམ་པ་བགོམས་པ་འགོམ་པ་གོམ་པ་སྤོས་པ་དང་སྟེང་ནས་བགོམས་ཤིང་ཆུ་རྙོག་མ་བགྲུངས་པ་དྭངས་བར་བྱས་པ། །བགོ་བྱའི་སྐལ་བ་རང་སྐལ་བགྲོད་པ་བགོར་བ་ལ་སོགས་བས་འཕུལ་གའོ། །༼མག༽ལུས་སོགས་ཀྱི་མགོ་བོ་ཡན་ལག་མཆོག་གཙོ་བོ་མགུར་བ་མགྲིན་པ་དང་གསུང་མགུར་མགུལ་བ་སྐེ་མགྲིན་པ་གྲེ་བ་མགར་བ་ལྕགས་བཟོ་དང་བློན་པོ་མགར་ལྟ་བུ་རུས་མིང་མགོན་པོ་སྐྱོབ་བྱེད་སེམས་མགུ་བ་དགའ་བ། །མགལ་དུམ་ཤིང་ཚིག་དུམ་མགལ་མེའི་འཁོར་ལོ་གཏོར་མ་སོགས་ཀྱི་མགྲོན་དུ་བོས་པ་མགྲོན་པོའམ་གསར་འོངས་ཀྱང་མགྱོགས་པ་མྱུར་བ། །ཡ་མགལ་ཡ་ལེ་མ་མགལ་མ་ལེ་སོགས་མས་འཕུལ་གའོ། །༼འག༽གཞན་དུ་འགྲོ་བ་ཕྱིན་པ་འགྲེང་བ་ལངས་པ་རྒྱལ་ཁམས་འགྲིམ་པ་འགྲོ་བ་མྱུལ་བ་འགྲུལ་བ་འགྲོ་བ་འགྲུལ་པ་ཡང་འགྱིང་པ་སྒྱིང་པ་འགྱིང་བག་རྣམ་འགྱུར་འགྲོས་འགྲོ་ཚུལ་རྟ་འགྲོས་ཀྱང་འགྲན་པ་བསྡུར་བ། །ཟས་ཀྱིས་ལྟོ་བ་འགྲངས་པ་གང་བ་འགེངས་པ་བཀང་བ་འགག་པ་བཀག་པ་འགོག་པ་བཀག་པ་འགོག་བདེན་ཉན་ཐོས་འགོག་པ་ལྟ་བུ་འགགས་པ་བཀག་པ་དུམ་བུར་འགས་པ་བཀས་པའམ་ཡང་ན་འགའ་ཞིག་གིས་ཞེས་པའི་དོན་འགྲིབ་པ་མི་སྣང་བ་སྒྲིབ་པ། །དུས་འགྱངས་པ་ཕྱིས་པ་འགོར་བ་ཡུན་རིང་
62.	ཐོགས་པ་སོ་སོར་འགྱེས་པ་འབྲལ་བ་གྲོལ་བ་བཤེས་གཉེན་དང་ལྷན་ཅིག་འགྲོགས་པ་སྡེབ་པ་སྟེན་པ་དགོངས་པ་འགྲེལ་བ་བཀྲལ་བ་སྟེ་བསྟན་བཅོས་འགྲོལ་བ་བཀྲོལ་བ། །འགྱེལ་བ་སྒྱེལ་བ་འགྲིལ་བ་སྒྲིལ་བ་འགྲོངས་པ་འཆི་བ་འགུམ་པ་འཆི་བ་འགལ་བ་མི་མཐུན་པ་ཞེ་འགྲས་པ་ཞེ་སྡང་བ་མི་དགའ་བ་སྔར་བྱས་ལ་འགྱོད་པ་ཕྱིས་གདུང༌། །འགོལ་བ་དབེན་པའི་སར་གདོང་གི་འགྲམ་པ་ལྡན་པ་འགུལ་བ་གཡོ་བ་ནོར་རྫས་འགྱེ་བ་དང་འགྱེད་པ་བཀྱེ་བ་གཏོང་བ། །འགན་ཁག་འཁུར་བ་འགོང་པོའི་གདོན་གཞན་ལ་འགོ་བའི་ནད་ཆམ་པ་སོགས་འགོས་པ་སྦགས་པའམ་འབྱར་བ་ལྟ་བུ། །གོང་དུ་འཕེལ་བ་དང་འགྲིབ་པ་ཉམས་པ་རྒུད་པ་འགྱུར་བ་མི་བརྟན་པ་དང་སྐད་འགྱུར་བ་སོགས་འགྱུས་པ་རྒྱས་པ་དང་སེམས་འགྱུ་བ་མི་འགོང་བ་མི་སྐྲག་མི་ཞུམ་ཟིལ་གྱིས་མི་གནོན་པ་དང་། །ལམ་གྱི་འགྲོན་པོ་འགྲུལ་པ་འགའ་ཞིག་ཁ་ཅིག་འགུགས་པ་བཀུག་པ་རྩེག་པའི་འགྲམ་གཞིའམ་རྨང་འགྲམ་ཆུ་འགྲམ་ཉེ་འགྲམ་སོགས་ཀྱང་འགོད་པ་བཀོད་པ་འབྲི་བ་དང་འཇོག་པ། །བརྩོན་ཅིང་འགྲུས་པ་འབད་པ་འགོ་མ་ཐོག་མའི་ཆུ་འགྲེམས་པ་བཀྲམ་པ་དོན་སོགས་འགྲུབ་པ་གྲུབ་པ། །མགོ་བོ་འགེམས་པ་འཇོམས་པ་བཀས་པ་གཞན་ལ་རིགས་འགྲེ་བ་ཁ་སྤོ་བ་ཚོས་ཀྱི་འགྲིབ་པ་ཚོས་ཉེས་པ། །འཐབ་མོ་འགྱེད་པ་འཁྲུག་པ་བྱེད་པ་དང་འགེལ་བ་རིགས་འགྲེས་པ་འགྱུ་བ་འགང་བ་འགུམས་པ་ལ་སོགས་པ་འས་འཕུལ་བའི་གའོ། །༼རྒ༽བློ་རྒོད་པོ་སྣ་ཚོགས་དྲན་ནུས་སམ་གྲུང་པོ་སོགས་རྒྱ་ཆེ་བའི་མཚོ་ཆུའི་ཕུང་པོར་གོ་ཆུ་དང་ལ་སོགས་རྒལ་བའི་ཕྱིར་རྒྱུ་བ་འགྲོ་བ། །གནའ་གཏམ་གཅིག་ནས་གཅིག་ཏུ་རྒྱུད་པ་སྔོན་གྱི་ལོ་རྒྱུས་ཕྲེང་བའི་རྒྱུད་ཕྲེང་ཐག་གམ་ཕྲེང་བ་རྒྱུད་པ་ཡང་རྒྱུད་མང་པོ་ཅན་སྒྲ་སྙན་མཛེས་བྱེད་ཀྱི་རྒྱན་སོགས། །བྱ་རྒྱལ་རྒོད་པོ་རྒན་པོ་རྒས་པ་དང་བསླབ་པ་རྒན་པ་རྒ་བ་ན་
63.	ཚོད་ཡོལ་བ་སོགས་ཤི་བ་ལྟ་བུའི་རྒུད་པ་ཉམས་པ། །ཕས་ཀྱི་རྒོལ་བ་ཕ་རོལ་གྱི་རྒོལ་བ་གནོད་བྱེད་རྒོལ་ཕྱིར་རྒོལ་སོགས་རྩོད་བྱེད་རྒྱང་འཕེན་པ་ཕྱི་རོལ་པ་ཐམས་ཅད་དང་ཆད་སྨྲའི་གྲུབ་མཐའ་འཛིན་པ་མགོ་བོ་ལ་རྒྱོབ་ཅིག་སྣུན་ཅིག །རྒོད་མ་རྟ་མོའི་མིང་རྒྱབ་ལུས་ཀྱི་རྒྱབ་སོགས་རྒྱས་པ་རྒྱ་ཆེ་བ་འཕེལ་བ་བྱེ་བ་སྤྲོས་པ་རྒྱས་པར་བཤད་པ་སོགས་རྒྱང་ཐག་རིང་པོ་རྒྱུག་པ་མགྱོགས་པོར་འགྲོ་བ་དང་རྒྱུག་ཆེ་བ་སོགས། །རྒྱ་བོ་གདོང་ལ་རྒྱ་ཡོད་པ་དམུ་རྒོད་མི་སྲུན་པ་ཕྱག་རྒྱ་ཕྱག་དམ་དང་ཕྱག་རྒྱ་བཞིར་གོ་རྒྱོ་འཁྲིག་པའི་དངོས་མིང༌། །རྒྱ་ཚ་ཚྭའི་ཁྱད་པར་རྒྱམ་ཚ་ཚྭའི་ཁྱད་པར་རྒྱགས་ལྟོ་ཕོགས་ཀྱི་ཕྱེའི་རྒྱུགས་དཔེ་རྒྱུགས་ཇ་རྒྱུགས་སོགས། །རྒྱུ་མཚན་སྒྲུབ་བྱེད་དམ་གོ་བྱེད་རྒྱུ་ལོ་རྒྱུས་གཏམ་རྒྱུས་བྱིང་བ་རིག་པ་གསལ་ཆ་མེད་པ་རྒོད་པ་སེམས་མི་གནས་པར་འཕྲོ་བ་རྒྱུ་སྐྱེད་བྱེད་དང་འཇོག་བྱེད་ཀྱི་རྒྱུ། །བདུད་བཞི་ལས་རྒྱལ་བ་ཁེ་ཐོབ་པ་བཅོམ་ལྡན་བླ་མའི་རྒྱུད་རྒྱུན་ཆགས་ཏེ་རྒྱུད་སྡེ་བཞི་སོགས་རྒྱལ་པོ་གཙོ་བོ་མི་བདག་ལྟ་བུ་རྒྱུ་བའི་སྐར་མ་རྒྱལ་སྟོད་དང་རྒྱལ་སྨད་དེ་སྐར་མའི་བྱེ་བྲག །ཤེས་པ་སེམས་ཀྱི་རྒྱུད་རྒྱུན་རྒྱ་ཡིས་བཏབ་པ་མི་འདའ་བའི་རྟགས་བཀོད་པ་ང་རྒྱལ་དྲེགས་པ་ཟས་དང་རིགས་སོགས་ཀྱིས་རྒྱགས་པ་མཐོ་བར་སེམས་པ། །རྡོ་རྗེ་རྒྱ་གྲམ་བསྣོལ་བ་རྒྱན་པོ་ཤོ་སོགས་རྒྱན་དང་རྒྱལ་གཉིས་སྐུགས། །རྒུན་གྱི་འབྲུམ་པ་རྒུན་ཤིང་གི་འབྲས་བུ་རྒྱ་ཤུག་ཤིང་གི་ཁྱད་པར་ཉ་རྒྱ་དོལ་ལམ་རྐོན་པར་གོ་རྒྱུ་བ་འགྲོ་བ། །ལུས་ཀྱི་རྒྱུས་པ་རྩ་རྒྱུས་དང་རྒྱུས་སྐུད་ལྟ་བུ་རྒྱུ་མ་ནང་ཁྲོལ་ལུ་གུ་རྒྱུད་བར་མ་ཆད་པ། །ཀོ་གྲུ་རྒྱོངས་ཤིག་པ་སྟེ་གྲུར་སྤྱད་དངོས་སོགས་བཀང་བའམ་གྲུ་ཉིད་ཆེར་བཏང་བའི་སྐུལ་ཚིག་རྒྱང་བྱེད་ཀྱི་ཤིང་ཆེར་གཏོང་བྱེད་ཀྱི་ཤིང་ཡིན་ལ་རྒྱང་ཤིང་ཞེས་པ་ལྟར་ན་རྒྱང་བར་བྱེད་པའི་དོན་སྨིག་རྒྱུ་བྱེ་མ་ཉི་འོད་རླུང་གསུམ་ཚོགས་པ་ལས་ཆུར་སྣང་ཡང་དོན་ལ་མ་གྲུབ་པ་ཆུ་ལ་སོགས་པའི་རྒྱུན་བར་མ་ཆད་པ། །རྒྱ་གར་རྒྱ་ནག་གི་ཡུལ་རྒྱ་
64.	ཁྱོན་ཆེ་བ་ལྟོ་རྒྱབ་ཟས་གོས་སྐྱིད། །དགྲ་ལས་རྒྱལ་བའི་མཚན་མ་གཡུལ་ལས་རྒྱལ་བ་རྒྱལ་ཁ་ཐོབ་པ་དང་རྒྱ་མ་རྒྱང་ཤེལ་རྒྱུས་ཤིག་ཆུ་རྒོལ་ཅིག་རྒྱག་པ་གད་རྒྱངས་རྒྱབ་པ་མི་རྒོད་རྒོད་པ་ལ་སོགས་པ་རར་བཏགས་པའི་གའོ། །༼ལྒ༽ལ་མགོ་ཅན་གྱི་ལྒ་ནི་ལྒང་བ་གཅིན་སྣོད་ལ་འཇུག་པ་གཅིག་པུར་ངེས་སོ། །༼སྒ༽སྒོམ་པ་འདྲིས་པ་གོམས་པ་བསམས་དོན་ཡང་ཡང་ཡིད་ལ་བྱེད་པ་ཆེན་པོ་བློ་གྲོས་སྒམ་པོ་ཟབ་པ་སྒྲིན་པོ་མཁས་པ་དང་འགྲན་པོར་གོ་སྒྲུན་པ་སྡུར་བ་འགྲན་པ། །ལྕགས་ཀྱི་སྒྲོག་ཆིངས་ལྕགས་ཐག་སྒོར་མོ་དབྱིབས་གོར་གོར་ཏེ་ཕྱི་སྒོར་རྒྱ་སྒོར་ལྟ་བུར་གོ་སྐུད་པ་དང་རིག་པ་སོགས་སྒྲིམ་པ་མི་ལྷོད་པར་བྱེད་པའི་དོན་ཡིན་ཞིང་རྦབ་དང་ཤོག་བུ་སོགས་སྒྲིལ་བ་ལྟ་བ་དྲིལ་བྱེད་པ། །སྒྱིད་པ་སྐྱུར་བ་སྙོམ་ལས་བྱེད་པ་སྒྱིད་པ་ལུག་པ་དོན་གྱི་ལེ་ལོ་སྟེ་བྱ་བ་རླབས་ཆེན་ལ་ཞུམ་པར་བྱེད་པ་དང་རྐང་པའི་སྒྱིད་ཁུག་སོགས་ཀྱང་སྒྱེད་བུ་ཐབ་སྒྱེད་ས་ལ་སྒྱེལ་བ་སྙོལ་བ། །སྒྱུ་རྩལ་དྲུག་ཅུ་རེ་བཞི་གཡོ་སླུ་བ་སྒྱུ་སེམས་གྱ་གྱུའམ་ཐབས་ཀྱིས་རང་ཡོན་སྒྲོག་པ་སྒྱུ་མ་མིག་འཕྲུལ་སྣང་ལ་རང་བཞིན་མེད་པ་སྒྲུང་གནའ་གཏམ་སོགས། །སྒམ་དང་སྒྲོམ་ཤིང་སོགས་ཀྱི་སྣོད་ཡིན་ཆུང་བ་ལ་སྒམ་ཆུང་དང་སྒྲོམ་བུ་ཟེར་སྒྲོ་བ་པགས་སྣོད་རྟ་སྒྲོ་ལྟ་བུ་དང་རླིག་པ་སྒྱེ་མོ་རས་སོགས་ཀྱི་སྣོད་སྒྱེའུ་སྒྱེ་མོ་ཆུང་བ། །སྒྱུག་མོ་ཆུང་མའི་མའམ་ཟླ་བོའི་མས་སྒོ་ང་བྱ་སྒོང་རིའི་སྒོག་པ་ཀི་རུ་ཟོས་ནས་རྒྱགས་པས་སྒྲེགས་པ་ཁ་ནས་གསུང་པ། །སྡིག་པ་མི་དགེ་བ་དེ་ཁོ་ན་ཉིད་ལ་སྒྲིབ་པར་བྱེད་པ་ཉོན་ཤེས་ཀྱི་སྒྲིབ་པ་ལྟ་བུ་ཆུ་བོ་ལས་སྒྲོལ་བ་རྒལ་བར་བྱེད་པ་ཆོས་དང་ཆུ་སོགས་ཀྱི་སྒྲ་རྣ་ཡུལ་སྒྲོགས་པ་འབྱིན་པའམ་ཀློག་པ་སྒྲོགས་ཤིག་པ་ཡང༌། །བྱ་ཡི་སྒྲོ་གཤོག་པ་སོགས་ལ་ཡོད་པ་སྤུ་ལྟ་བུ་བཤད་པའི་སྒྲོས་ཚུལ་མཆུ་སྒྲོས་ཁ་མཆུ་གྲལ་སོགས་སྒྲིགས་ཤིག་པ་སྟེ་མཐུན་པར་བྱེད་པ། །རྒྱབ་ཀྱི་
65.	སྒལ་བའི་ཚིགས་པ་སྒུལ་བ་ནི་སྐྱོད་ཅིང་གཡོ་བར་བྱེད་པ་སྒ་སྨུག་སྒ་སྐྱ་སྒ་སེར་སྒེའུ་གཤེར་སྨན་སྒ་རློན། །སྒྲེན་མོ་གཅེར་བུར་གོ་ཁང་པའི་སྒོ་རྣམ་ཐར་སྒོ་གསུམ་སྨྲ་བའི་སྒོ་ཐབས་ཚུལ་སོགས་ཀྱི་དྲུང་དུ་སྒེག་པ་མཛེས་པ་མོ་སྒུག་པ་མ་ཡོང་བར་དུ་མི་འགྲོ་བར་སྡོད་པ་ཕེབས་སྒུག་ཞུ་ལྟ་བུ། །རྐང་པའི་སྒྱིད་པར་གོས་སོགས་སྒབ་པ་འགེབས་པ་སྒྲོ་གུ་དྲུ་བུས་སྒྲོག་པ་འཆིང་བ། །དབང་དུ་སྒྱུར་བ་གཞན་འཕྲུལ་དབང་བྱེད་ཀྱི་རྒྱལ་པོ་དཀར་ཕྱོགས་ལ་དགའ་བ་འཁོར་ལོ་སྒྱུར་བ་གླིང་གཅིག་གཉིས་སོགས་ཀྱི་རྒྱལ་པོ་སྒྱུར་བྱེད་སྒྱུར་བ་པོ། །ལག་པ་རྒྱལ་མཚན་སོགས་སྒྲེང་བ་གྱེན་དུ་སློང་བ་ཟས་ཟན་སྒོང་བ་རིལ་མོར་བྱེད་པ་བུ་རམ་དང་བཞེས་སྤྲོ་སོགས་སྒོར་བ་བཙོས་པའམ་བསྐོལ་ནས་སྲ་བར་བྱེད་པའི་དོན་ཡིན་ནམ་སྙམ་སྒོར་ཅིག་པ་ཡང༌། སྒར་གུར་ཚོགས་སྟོད་སྒར་ཆོས་སྒར་དམག་སྒར་སོགས་ཀྱི་ནང་དུ་རྟ་སོགས་ལ་བསྟད་རྒྱུའི་གསེར་དང་ཀོ་བ་སོགས་ཀྱི་སྒ་ཡིས་སྒྲོན་མའི་མེ་སྣང་བྱེད་སྒྲིབ་པ་མི་མཐོང་བར་བྱེད་པ། །སྲིད་སྒྲུབ་སྐྱ་བསེང་བུ་ལྔའི་ཡ་གྱལ་བརྒྱ་བྱིན་གྱི་བུ་འཕགས་པ་ཀླུ་སྒྲུབ་ཟབ་མོ་ལྟ་བའི་སྲོལ་འབྱེད་ཀྱི་སློབ་དཔོན་སྒྲོལ་བ་མ་རྗེ་བཙུན་མ་སྒྲུབ་པ་སྒྲུབ་བྱེད་སྒྲུབ་ཐབས་སོགས། །མནའ་སྒོག་པ་མནའ་སྐྱེལ་བ་སྒྱོགས་རྡོ་འཕྲུལ་འཁོར་གྱིས་འཕེན་པའི་རྡོ་དང་འུར་རྡོ་མེ་སྒྱོགས་སོགས་ཀྱིས་སྒུ་དོ་ལུས་སྨད་འུར་རྡོ་ཡོད་ཚད་གཅོག་པ་བཅག་པ། །ད་སྒོས་ད་ཆ་སྒོས་སུ་སྒེར་དུ་རྩིག་པ་སྒྲོན་པ་ཁ་གསོ་བ་རྒྱན་སྒྲོན་ཞིབ་སྒྲོན་སོགས། །སྒུ་སྟེགས་སྟེགས་བུ་དང་སྒོག་ཆོས་སྒང་པ་མཐོ་བ་མདོ་ཁམས་སྒང་དྲུག་ལྟ་བུ་གཤོངས་ས་དམའ་བ་ཚ་སྒོ་བ་ཚ་ཅན། །སྒྲོབ་འགྱིང་ཚུགས་སམ་དྲེགས་པའམ་མི་ཆེན་གྱི་ཚུལ་བྱེད་པ་དང་སྒྲོམ་གསོབ་དང་ཁོག་གམ་ཚུགས་སྒྲོམ་ཆེན་མགོ་སྒྲོམ་ལྟ་བུ་དང་སྒྲོག་སྒོངས་སྒྲིག་སྒྲིམས་སྒྲུབས་སྒོངས་སྒོམས་སྒོད་སྒྲེ་བོ་སྒྲོ་འདོགས་སྒྲོས་གཙང་རིགས་སྒྲེ་སྒྲེས་ལ་སོགས་པ་སར་བཏགས་གའོ། །
66.	༼བརྒ༽བརྒལ་བ་རྒོལ་བ་བརྩད་ཅིང་བརྟག་པ་དཔྱད་པ་བརྒལ་བ་བརྩད་པའི་ལན་རྩོད་ལན་བརྒྱད་ཅུ་དང་བརྒྱད་གྲངས་ཀ །ཕྲེང་བ་གྲངས་བརྒྱ་ཕྲག་གམ་ཐམ་པ་སྐུད་པར་བརྒྱུས་པ་བརྒྱུ་བས་བརྒྱན་པ་སྤྲས་པའམ་མཚན་པ། །ཆུ་བརྒལ་བ་རྒལ་བ་འོ་བརྒྱལ་བ་དཀའ་ལས་སམ་ངལ་དུབ་དྲན་པ་མེད་པར་བརྒྱལ་བ་འཁམས་པ་རྨོངས་པ། །ལུང་སོགས་བརྒྱུད་པ་བར་མ་ཆད་པའམ་གཅིག་ནས་གཅིག་ཏུ་འབྲེལ་བ་ལྟ་བུ་ལམ་གྱི་རྒྱགས་ཕྱེ་བརྒྱགས་པ་རྒྱགས་པ་སྤྱད་པ་སྤྱོ་བའི་དོན་གྱི་བརྒྱད་བཀག་སྟེ་བརྒྱད་པ་དང་རྒྱད་པའང་འཐད་སྙམ། །ལེ་བརྒན་དར་དམར་གུར་ཀུམ་ཚོས་གད་མོ་བརྒྱངས་པ་ངར་སྐད་བཏོན་པ་སྨྲ་བའི་གཏམ་བརྒྱ་བ་རྫུན་སྨྲ་བ་ཞལ་བརྒྱ་བྱས་ཞལ་བ་རྒྱས་ཞེས་ཞལ་ཤོབ་གསུངས་པ། །བརྒྱུགས་པ་ཆུ་སོགས་རྒྱུག་པའི་དོན་ཡིན་པར་རྟོགས་ཤིང་བརྒྱུངས་པ་གཞུངས་པ་སྒལ་བའི་ཀླད་པར་གོ་བརྒྱུད་མ་བར་མ་ཆད་པར་ཐོ་བརྒྱབ་པ་རྒྱབ་པ། །བརྒྱག་བརྒྱགས་བརྒྱང་བརྒྱུགས་བརྒྱབ་སོགས་བས་འཕུལ་ར་མགོ་ལྡན་པའི་གའོ། །༼བསྒ༽བུ་རམ་སོགས་བསྒར་བ་སྒོར་ཞིང་བསྒྲགས་པ་གྲངས་སུ་བཅུག་ནས་བསྒོངས་པ་སྒོང་བ། །རྒྱ་ཆོས་བོད་དུ་བསྒྱུར་བ་སྒྱུར་བ་མདོག་དཀར་པོ་དམར་པོར་བསྒྱུར་བ་སྒྱུར་བ་བཀའ་གསུང་བསྒོ་བ་དང་བསྒོས་པ་གནང་བ་བསླབ་སྟོན་བྱེད་པ། །ཆུ་སོགས་ལས་བསྒྲལ་བ་སྒྲོལ་བ་ཆོས་སོགས་བསྒྲགས་པ་སྒྲོག་པ་ཞི་ལྷག་གི་ཏིང་འཛིན་བསམ་གཏན་སོགས་བསྒོམས་པ་སྒོམ་པ། །མགོ་བསྒྲེས་པ་མགོ་མཚུངས་བྱས་པ་རིགས་བསྒྲེས་པ་རིགས་འགྲེ་བྱས་པ་རྒྱལ་མཚན་བ་དན་བསྒྲེངས་པ་སྒྲེང་བ། །མནའ་བསྒགས་པ་སྒོག་པ་ལམ་སོགས་སུ་བསྒུགས་པ་སྒུག་པ་སེང་གེ་ལུས་བསྒྱིངས་པ་འགྱིང་ཚུགས་བསྟན་པ། །གཉིས་སྣང་སོགས་ཀྱི་བག་ཆགས་བསྒོ་བ་དང་བསྒོས་པ་བཞག་པའམ་འགོས་པ་ཕྱོགས་གཅིག་ཏུ་བསྒྲིགས་
67.	པ་སྒྲིག་པ། །སྒྲོན་མའི་འོད་སོགས་བསྒྲིབས་པ་སྒྲིབ་པ་བློ་རིག་སོགས་བསྒྲིམས་པ་སྒྲིམ་པ་སྲད་བུ་སྐུད་པ་བསྒྲིམས་པ་སྒྲིམ་པ། །སྒྲུབ་པ་དང་བསྒྲུབ་བྱ་གཉིས་སྒྲུབ་བྱེད་ཀྱི་ཡུལ་བསྒྲུན་པ་སྒྲུན་པར་མི་ནུས། །བསྒྲིན་པ་སྒྲིན་པ་འགྲན་པར་མི་ཕོད་པ་དང་བྱ་བ་ལ་འཇུག་པའི་བསྒང་བྱ་བའི་དཀྱིལ་ལམ་བྱེད་བཞིན་པ། །བསྒྱེལ་བ་སྒྱེལ་ཞིང་སྒྲ་སྐད་བསྒྲགས་པ་སྒྲོག་པ་སྐར་རྩིས་སོགས་སུ་གཉིས་ཀྱིས་གསུམ་བསྒྱུར་བས་དྲུག་ལྟ་བུ་སྒྱུར་བ། །གཞན་ནམ་ཕ་རོལ་གྱིས་མི་བསྒུལ་བ་མི་གཡོ་བ་མི་སྒུལ་བ་མི་བརྫིབ་ནོར་གྱིས་བསྒང་པ་ཕྱུག་པའམ་འགེངས་པ། །བསྒྲེ་བསྒྲེང་བསྒུག་བསྒྲག་བསྒྲུབས་བསྒངས་ལ་སོགས་བས་འཕུལ་ས་མགོ་ལྡན་པའི་གའོ། །༼ང༽༼དང༽ སྙན་པའི་དངགས་ནི་སྙན་ངག་སྟེ་དཔག་ཁྲི་སོགས་དང་ཚིག་རྒྱན་གྱི་བསྟན་བཅོས་ཀྱང་ཟིལ་དངར་བདུད་རྩིའམ་སྦྲང་རྩི་ཚར་དུ་དངར་བ་གྲལ་དུ་སྒྲིག་པ། །གསེར་རིན་ཆེན་དང་པོ་དང་དངུལ་རིན་ཆེན་གཉིས་པ་དངོམ་ཆེ་རྩ་ཆེན་རིན་ཐང་ཆེ་བ་སོགས་དངོས་པོ་འདུས་བྱས་སོགས་དངོས་པོ་མེད་པ་འདུས་བྱས་སུ་མ་གྲུབ་པ། །མཆོག་ཐུན་གྱི་དངོས་གྲུབ་དངོས་གཞི་མ་གཞིའམ་རྩ་བ་མཆོད་པ་སོགས་དངོས་སུ་བཤམས་པ་དངོས་ངོམ་རྒྱུ་དངོས་དངོས་བཏགས་དངོས་ཤུགས་དངོས་མིང་སོགས། །དངངས་པ་སྔངས་པ་སྐྲག་པ་དངན་འཐེན་གཞན་གྱི་ནོར་ཁྱེར་བ་ཕྱིར་མི་སྤྲོད་པ་འབབ་ཆུའི་དངོ་ཆུ་ངོགས་སམ་ཆུ་ཁ། །གཅོད་བྱེད་གྲི་ཡི་དངོ་རྣོ་སོ་དང་རོ་དངར་དངང་བ་སོགས་དས་འཕུལ་ངའོ། །༼ངམ༽མངའ་རིས་མངའ་རིས་སྐོར་གསུམ་དང་འབངས་མངའ་
68.	ཞབས་མངའ་འོག་ཆབ་འབངས་མངའ་ཐང་དབང་ཐང་མངའ་བ་ཡོད་པའམ་གསལ་བ། །མངའ་མཛད་དང་མངའ་བདག་དབང་པོའམ་གཙོ་བོ་མངག་གཞུག་བྲན་གཡོག་གམ་ཕོ་ཉ་འཕྲིན་མངགས་པ་བཏང་བ་སོགས། །དབང་པོ་སོགས་ཀྱི་མངོན་སུམ་ཚད་མ་དང་མངོན་སུམ་དུ་མཐོང་དངོས་སུ་མཐོང་སོགས་མངོན་གྱུར་རང་མཚན་དང་ཡོན་ཏན་སོགས་མངོན་དུ་གྱུར་པ་མངོན་མཚན་མངོན་གསལ་ཆེ་བ་བུན་སྐྱེད་སོགས་མངལ་བུ་སྣོད། །མངོན་སྤྱོད་དྲག་ལས་མངའ་བརྙེས་པ་དབང་ཐོབ་པ་མངན་མི་བགྲང་བ་སྐྱོན་མི་བརྗོད་པ། །དམ་ཆོས་མངོན་པའི་སྡེ་སྣོད་ལྷའི་མིག་སོགས་ཀྱི་མངོན་པར་ཤེས་པ་ལྔའམ་དྲུག་མངར་བའི་རོ་དངར་བ་ཡང་འཐད། །ཐུགས་ལ་མངའ་བ་ལྡན་པ་ཡོད་པ་གསལ་བ་འཛིན་པ་མངར་ཆ་ཤིང་མངར་ཡིན་པར་མངོན་མངག་པ་སོགས་མས་འཕུལ་ངའོ། །༼རྔ༽རི་དྭགས་རྔོན་པ་པོ་ཁྱི་ར་བའི་མིང་རྔ་མ་ལས་བྱས་པའི་བསིལ་ཡབ་བརྡུང་བྱའི་རྔ་ཆེན་སོགས་རྔེའུ་རྔ་ཆུང་། །རྔམ་པ་ཞེས་པའི་དོན་བཀྲེས་པ་ཆགས་པ་རྔབ་པ་ལྟོགས་པ་ཆགས་པ་རྔ་མོ་ཚེར་མར་དགའ་བའི་དུད་འགྲོ་ཞིག་རྔེའུ་རྔ་མོ་ཆུང་བའམ་རྔ་ཕྲུག །རྔོམ་བརྗིད་གཟི་བརྗིད་ཆེ་བའམ་ངོ་མཚར་རྔམ་པ་ཁྲོ་བའམ་འཇིགས་ཚུལ་པགས་ནད་རྔོ་བག་ཅན་ཟ་འཕྲུག་ཅན། །དབུགས་དང་ཆང་སོགས་རྔུབ་པ་འཐེན་པ་ཟུག་རྔུ་ཟུག་གཟེར་དང་མདེའུས་རྔོད་མཁན་ཤ་སོགས་རྔོད་པ་པོ་ལུས་རྔུལ་བ་དང་རྔུལ་གཟན་རྔུལ་ནག་སོགས། །རྔོ་ཡིས་ཁྱེར་བ་ཧམ་པས་ཁྱེར་བ་དྲེའུ་རྔོག་གྲུམ་ཙེ་ལས་ཀྱི་གླ་བྱིས་པའི་རྔན་པ་གསོལ་རས་ལྟ་བུ་དང་། །རྔ་མ་མཇུག་མ་རྔོག་མ་ཟེ་མཐུག་པོའི་དོན་ཅན་གྱི་རྔམ་སྟེ་རྔམས་ཀྱང་སྣང་རྔོ་མི་ཐོགས་པ་མི་ནུས་པ་མི་ཕན་པ་ངོ་མི་ཚ་བ། །རྔན་ཆན་བརྙས་ཐབས་སམ་མི་རྩི་བ་རྩྭ་སྔོན་དང་བཙས་མ་རྔ་པ་གཅོད་པ་རྔུ་མ་མིག་སྐྱོའམ་མིག་སྐྱག་དང་། །རུས་
69.	ཀྱི་བྱེ་བྲག་ལ་འཇུག་པའི་རྔོག་སྟེ་རྔོག་ལོ་ཆེན་པོ་སོགས་དང་རྔོམ་བག་ཅན་རྔོས་རྔབ་རྭ་རྔམ་པོ་སོགས་རར་བཏགས་ངའོ། །༼སྔ༽ཞལ་སྔ་སྤྱན་སྔའམ་ཀླུའི་ཞལ་སྔ་ནས་ཀྱིས་མཛད་ཅེས་སམ་ཞལ་ཉིད་སྤྱན་ལྔ་མིག་སྔའམ་དྲུང་སྔ་སོ་མདུན་ནམ་སྔ་མར་སྔ་སོར་ཡང་སྣང་སྔོན་མ་སྔ་མ་སྔོན་དུས་སྔོན་འགྲོ །གསང་བའི་སྔགས་ཡིད་སྐྱོབ་པའི་དོན་སྔགས་པ་སྔགས་འཆང་མདོག་མཁའ་ལྟར་སྔོན་པོ་སྔོ་བ་སྔོན་པོའམ་སྔོན་པོར་བྱེད་པ། །སྔ་དྲོ་ཉིན་ཕྱེད་ཚུན་སྔས་མགོ་གཞག་ས་ལ་སྔུར་བ་གཉིད་སྒྲ་ཆེ་བ། །སྔ་མའི་དུས་སྔོན་དུས་སྐྱོ་སྔོགས་འཁྲུག་ལོང་མོན་གྱི་སྲན་མ་སྔེའུ་སྲན་ཆུང་ཞིག །སྔ་མ་དང་ཕྱི་མ་སྔོན་རྗེས་སྔུན་སྔོན་ནམ་མདུན་དུ་གོ་སྔོ་བ་སྤེལ་བའམ་སྦྱིན་པའམ་སྒྱུར་བར་བྱེད་པ། །མཚང་སྐྱོན་ནས་སྔོག་པ་འབྲུ་བ་ཁ་སྔོག་པ་དང་གཟུངས་སྔགས་སྨྲེ་སྔགས་རྣམ་པར་སྔོས་ཤིག་སྔོགས་ཤིག་སོགས་སར་བཏགས་ངའོ། །༼བརྔ༽བརྔན་པ་མཆོད་པའམ་རྔན་པ་སྟེར་ཡང་བརྔམས་པ་བརྔབ་པ་སྟེ་ལྟོགས་པའམ་ཆགས་ནས་བཙས་མ་ལོ་ཏོག་བརྔས་པ་རྔ་བ། །བུད་མེད་སོགས་བརྔོད་པ་འདྲིད་པའམ་སླུ་བ་དང་རྔོན་པ་གཤོར་བའམ་རི་དྭགས་གསོད་བྱེད་ཀྱིས་བརྔོན་པ་རི་དྭགས་བཤར་བ། །ཆང་སོགས་བརྔུབས་པ་རྔུབ་པ་དང་བརྔོ་བརྔོས་བརྔ་བརྔམ་བརྔུབ་སོགས་བས་འཕུལ་རར་བཏགས་ངའོ། །༼བསྔ༽ལུས་སེམས་ཀྱི་སྡུག་བསྔལ་བ་མི་བདེ་བ་བསྟོད་པའི་དོན་ཅན་གྱི་བསྔགས་པ་ཡོན་ཏན་བརྗོད་པ་བསྔོ་བྱའི་དགེ་བས་བསྔོས་པ་སྔོ་བ། །རྣམ་པར་བསྔོས་པ་སྔོན་པོར་གྱུར་པ་དང་མཚང་ནས་བསྔོག་པ་སྔོག་པ་དང་བསྔོགས་མདོག་བསྔོ་སོགས། །བས་འཕུལ་ས་མགོ་ལྡན་པའི་ངའོ། །
70.	༼ཅ༽ རྒྱུ་མཚན་ནམ་དགོས་པ་ཅིའི་སླད་དང་ཅིའི་ཕྱིར་གཉིས་གང་གི་ཕྱིར་ལྡན་པའི་དོན་སྟོན་བྱེད་ཀྱི་ཅན་ཏེ་མིག་ཅན་རྒྱན་ཅན་རྒྱུ་ཅན་ལྟ་བུ་དང་ཁྱེད་ཅན་ཁྱོད་དྲུང་སོགས། །བདག་ཅག་ང་ཅག་ཁོ་བོ་ཅག་ང་ཚོའམ་རང་ཅག་འོ་སྐོལ་སྤྱི་ཅེར་སྐྲ་མེད་སྤྱི་ཐེར་སུམ་ཅུ་དང། །དྲུག་ཅུ་དང་བདུན་ཅུ་དང་བརྒྱད་ཅུ་རྣམས་གྲངས་ཀྱི་ཁྱད་པར། །ལྷན་ཅིག་དང་ཐབས་ཅིག་གཉིས་ཆབས་ཅིག་མཉམ་པོ་བྱ་རྫོགས་ཀྱི་སྐད་ཅིག་མ་སོགས་དུས་ཀྱི་ཚད་ཙམ། །ཁྱེད་ཅག་ཁྱེད་ཚོ་ཁྱོད་ཅག་སེམས་ཅན་སེམས་ལྡན་ཡོད་དོ་ཅོག་ཡོད་ཚད་ཤེས་སོ་ཅོག་ཡིན་ནོ་ཅོག་སོགས་དང་འདྲ་ཅོག་ཀྱང༌། །ཅན་ཅེ་ཅན་ནེའམ་ཕོར་པར་གོ་ཅབ་ཅོབ་ཟ་བའི་སྒྲ་ཆང་སོགས་ཅོ་རེ་རྔུབ་པའི་སྒྲའམ་བླུག་པའི་སྒྲ། །ཧ་ཅང་ཤིན་ཏུའམ་ཐལ་ཆེ་བ་ཅས་ཅུས་ཚུགས་ཤོར་བ་མི་བརྟན་པ་མི་དྲང་བ་བབ་ཅོལ་མ་བརྟགས་པའམ་བྱུང་རྒྱལ་མང་། །ཅི་སྟེ་གལ་ཏེའམ་ཅི་ཕྱིར་ཅུང་ཟད་ཉུང་ཟད་ཕྱིན་ཅི་ལོག་པ་ཡང་དག་མིན་པའམ་ནོར་བ། །ཅང་ཅི་ཡང་ཤེས་པ་སྟེ་མངོན་ཤེས་ཅིག་ཤོས་གཅིག་པོའམ་ངོས་བཟུང་བའི་ཡ་སྟེ་མཁས་པའི་ཅིག་ཤོས་མི་མཁས་པ་ལེགས་པའི་ཅིག་ཤོས་མི་ལེགས་པ་ལྟ་བུ་ཅི་ནས་ཀྱང་གང་ནས་ཀྱང་ངམ་ངེས་པར། །ཅོ་ཏོ་དང་ཅོ་ནི་སྐྲའི་མིང་ཐོར་ཅོག་ཐོར་ཚུགས་ཅོད་པན་དབུ་རྒྱན་དང་། །རྒྱ་ཅང་སྐ་རགས་ཀྱི་བྱེ་བྲག་བེ་ཅོན་དབྱུག་པ་དེ་ལྟ་ཅི་སྨོས་ཅི་བཤད་དམ་བཤད་ཅི་དགོས། །ཅ་ཅོ་སྒྲའི་ཚོགས་སམ་ཀུ་ཅོ་ཅལ་ཅོལ་བབ་ཅོལ་ལམ་མི་བརྟན་པའམ་གཏམ་ཉོག་མུ་ཅོར་དོན་དང་མི་འབྲེལ་བའི་གཏམ་མམ་རྒྱུ་མཚན་ལྟར་སྣང་དང་། །ཅོ་འདྲི་བ་གནོད་པའམ་འགྲན་པ་ཅིག་ཅར་དུས་མཉམ་ཅམ་དལ་གྱིས་འཇོག་པ། །
71.	ཅོག་པུ་གུར་ཆུང་བར་གོ་ཅར་རེ་བཅར་བའི་ཚུལ་མིག་ཅེ་རེ་ལྟ་ཚུལ་དང་ཅེ་རེ་ལོང་ལྟ་བུ། །ལན་ཅིག་ལན་མ་གཅིག་ཚར་ཅིག་ཅིས་ཀྱང་གང་གིས་ཀྱང་ངམ་ཅི་ནས་ཀྱང་ཡུལ་ཅི་རུ་ཡང་མ་གྲུབ་པས་བློས་ཅིར་ཡང་མི་རྟོག་གང་དུ་ཡང་མི་སེམས། །ཁ་ཅིག་འགའ་ཞིག་ཅང་གང་ཡང་མི་ཤེས་ཀྱང་ཅོང་རོལ་མོ། །ཅང་གཤང་དང་ཅང་ཏེའུ་ཌ་རུ་ཆུང་བ་ཅི་ཡང་གང་ཡང་བརྡུང་། །སྨྱུག་ཅུ་གང་སོགས་སྨན་ཞིག་ཅུང་ཞི་ཅོང་ཞུ་སྟེ་རྡོ་སྨན་ཞིག་ཅུར་ནིས་ཕྱེ་མ་ཙཱུརྵྞའི་ཟུར་ཆག་ཡིན་སྙམ་ཁ་ལ་ཟ། །ཅེ་སྤྱང་གཅན་གཟན་ཁྱི་སྤྱང་བྲག་ཅ་སྒྲ་བརྙན་གྱིས་ཅི་ཞིག་བྱ་གང་ཞིག་བྱ་དགོས་མེད་དམ་མི་ནུས། །ཅོག་ཙེ་མདུན་ཅོག་ལ་སོགས་པར་གོ་ཐོ་ཅོ་རྩིང་པོ་སྟེ་ཐོ་ཅོའི་སྤྱོད་པ་སྤྱོད་པ་རྩིང་པོ་ལྟ་བུས་ཅུང་པེང་ཆངས་བུ་ཅུང་པེང་ལྟར་ན་ཐུག་པ་ཁ་ལ་ཟ། ཅི་ག་ཅི་ཞིག་གམ་ཅི་ཡིན་ནམ་ཇི་ལྟར་དང་ཀླག་ཅོར་ཀུ་ཅོ་ཅག་ཅག་ཅིང་ཅེས་ཅེའོ་ཅེ་ན་ཅིག་འདྲ་ཅོག་ལ་སོགས་པ་ཅ་རྐྱང་ངོ་། །༼གཅ༽གྲོས་གཅོམ་པ་གྲོས་བྱེད་པ་གཅོང་ནད་ནད་རྙིང་གཅད་བྱ་ཤིང་ལྟ་བུ་གཅོད་པ་འཐུབ་པ་འདྲེག་པ་འགོག་པ་སེལ་བ། །ཁོན་གཅུགས་པ་ཡིད་མི་མཐུན་པ་ཡིད་གཅུགས་པ་མཛའ་བ་ཡིད་མཐུན་པ་གཅེན་སྤུན་ཆེ་བ་སྔོན་སྐྱེས་དང་གཅུང་སྤུན་ཆུང་བ་རྗེས་སྐྱེས། །གཅུད་ལ་བོར་བ་གཏན་ལ་ཕབ་པ་འདུལ་བ་ལག་པ་ཡོན་པོར་གཅུས་པ་སྒྲིལ་བ་ལྟ་བུ་ཕུག་ཏུ་གཅུར་བ་འཇུར་བ་འདུལ་བའི་དོན་ཡིན་ཞིང་གཅུན་པ་འཇུན་པ་འདུལ་བ། །མི་ལྡན་སོགས་རྣམ་པར་གཅོད་པ་དགག་པ་ཡོངས་སུ་གཅོད་པ་སྒྲུབ་པ་སྟེ་རྣམ་གཅོད་དུ་སྦྲུལ་ཡིན་པ་བཀག་ན་ཡོངས་གཅོད་དུ་ཐག་ཁྲ་སྒྲུབ་པ་ལྟ་བུ་ཞལ་ལྕེ་ཁྲིམས་དང་ཆད་པ་སོགས་གཅོད་བཞིན་པ། །གཅོང་རོང་ངམ་གྲོག་གཅོང་སྐད་གཅོང་ནད་ཅན་གྱི་སྐད་དམ་གཅོང་རོང་གི་སྐད་དམ་སྐད་ངན་གཅིན་པ་དྲི་ཆུ་གཅི་བ་དྲི་ཆུའམ་དྲི་ཆུ་གཏོང་བ་ལྟ་བུ། །ཐེ་ཚོམ་སོགས་གཅོད་
72.	བཞིན་པ་ད་ལྟ་བ་འཇལ་བཞིན་པ་ཡང་གཅེས་འཛིན་མེད་པ་གཅེས་སྤྲས་དང་གལ་ཆེའམ་དགོས་ལྟ་བུར་ཡང་གཅེས་འཇུག་ཕན་ཚུན་གཅིག་གིས་གཅིག་ལ་བཤད་སོགས། །གཅམ་བུ་བཅོས་མའི་ངག་གམ་བཅོས་བསྟོད་དམ་བཅོས་མ་ཁ་གཅང་ཁ་སྙན་ནམ་ཁ་གསག་གཅུགས་པ་མཐུན་པ་མེད་པ་གཅེས་དགོས། །ཚར་གཅོད་པ་འཕམ་པར་བྱེད་པ་འཇོམས་པ་གཅུ་གལ་དོ་གལ་ལམ་ཁག་ཡིད་ལ་གཅགས་པ་ཡིད་ལ་འཇགས་པ། །སྒྲ་གཅན་གཟའ་ཞིག་གཅན་གཟན་སྟག་གཟིག་སོགས་ལ་གཅན་པ་ལ་ཚུགས་པའམ་ལའི་ཤོ་གམ་པ། །ཕྱོགས་གཅིག་མཐའ་གཅིག་གམ་ལོགས་ཤིག་ཏུ་གཅལ་དུ་བཀྲམ་པ་ཆལ་མར་བརྡལ་བ་གྲངས་ཀྱི་ཁྱད་པར་གཅིག་གཉིས། །བུ་རམ་དང་སྣང་སེམས་སོགས་རོ་གཅིག་པ་ཁྱད་མེད་པ་རྫས་དངོས་པོའམ་རང་བཞིན་གཅིག་པ་ཐ་མི་དད་པ་གཅེར་བུ་སྒྲོན་མོ་གཅོག་པ་བཅག་པ། །གཅིའུ་ནི་ཆུ་སོགས་འཐེན་གཏོང་བྱེད་པའི་སྨྱུག་སྦུབས་ལྟ་བུ་ཡིན་ལ་དེས་བཤང་ལམ་དུ་གཏོང་བའི་སྨན་དང་གཅག་གཅོམ་སྐྱུང་ཁ་ཚོན་གཅོད་ནད་གཅོད་ཐག་གཅོད་སོགས་གས་འཕུལ་ཅའོ། །༼བཅ༽བདུད་བཞི་བཅོམ་པ་འཇོམས་ཤིང་ཡོན་ཏན་དྲུག་དང་ལྡན་པ་སངས་རྒྱས་ཉོན་མོངས་སོགས་ཀྱི་དགྲ་བཅོམ་པ་འཁོར་དང་བཅས་པ་ཡོད་པའམ་ལྡན་པས་ཞབས་ཀྱིས་འཆག་སར་བཅགས་པ་མནན་པའམ་ཕར་འགྲོ་ཚུར་འགྲོ་བྱས་པ། །དམ་བཅའ་བ་ཁས་ལེན་པ་བསྒྲུབ་བྱ་ཁྲིམས་བཅའ་བ་བཟོ་བ་བཅས་པ་བཅིང་བ་འཆིང་བས་བཅིངས་པ་བཀྱིགས་པ། །ཤིང་སོགས་བཅད་པ་གཅོད་པ་རླན་གཤེར་བཅིར་བ་བཙིར་བ་བཅར་ཡང་སྣང་བཅའ་བྱའི་ནས་ཀྱི་ཡོས་སོགས་སོས་བཅེམ་པ་བཅག་པའམ་བླད་པ། །ཚིགས་སུ་བཅད་པ་ཚིག་རྐང་བཞི་སོགས་བཅའ་བ་བཟོ་བའི་གཞི་བཀའ་ཡི་ཟླས་ཕྱེ་བའི་བསྟན་བཅོས་མཁས་པའི་གསུང་ངམ་འཆོས་སྐྱོབ་ཀྱི་ཆ་ནས་
73.	བཀའ་ལའང་འཇུག་བཅང་བ་ལག་ཏུ་འཆང་བ། །ལོགས་སམ་ཟུར་དུ་བཅར་བ་ཉེ་བར་ཕྱིན་པ་སྐུ་བཅར་རམ་བཅར་སོགས་བཅའ་སྒ་སྨན་སྒ་བཟའ་བ་ལྔ་དང་བཅའ་བ་ལྔའི་རོ་བཅུད་བཅུད་ལེན་དང་བཅུད་ཅན་ལྟ་བུ། །མིག་དང་སྒོང་སོགས་བཅར་བ་བཙིར་བ་ལྟ་བུ་ཕྱིར་ཕྱི་རོལ་ཏུ་བཅིལ་བ་བཏོན་པའམ་སྤངས་པའམ་བསལ་བ་ཆུ་བཅུ་བ་ཆུ་འདྲེན་པའམ་ལེན་པར་གོ་བཅུག་པ་ལས་ལ་སྦྱར་བ་ནང་དུ་བཅུག་པའང༌། །ནོར་དང་བུ་ལོན་སོགས་བཅལ་བ་འཇལ་བ་ལག་པ་བཅངས་པ་བཟུང་བ་འཆང་བ་འདོད་སྤྱོད་ཀྱི་ལག་བཅངས་ཀྱང་ཆགས་བཅག་པ་སྣམ་བུ་ཆུ་ནང་དུ་མཉེས་པ་ལས་བཅོལ་བ་ལས་བྱེད་དུ་བཅུག་པ་དང་གཏམས་པའི་བཅོལ་ཡང༌། །བཅར་བ་རྟ་རའི་མིང་རྟར་བཅིབས་པ་འཆིབ་པ་ཞོན་པ་ཞལ་ལྕེ་དང་ཆད་པ་སོགས་བཅད་པ་གཅོད་པ། །རྒོལ་བ་ཚར་བཅད་པ་གཅོད་པ་བློས་བཅལ་བ་འཇལ་བ་ཤེས་པའམ་རྟོགས་པ་བསླབ་པ་བཅས་པའི་ཁ་ན་མ་ཐོ་བ་དང་རང་བཞིན་གྱི་ཁ་ན་མ་ཐོ་བ་བཅབས་པ་གསངས་པ་འཆབ་པ། །རྡོ་སོགས་བཅག་པ་གཅོག་པ་ཤིང་སོགས་བཅེར་བ་སྤུངས་པ་གྲོས་བཅོམ་པ་གྲོས་བྱས་པ་བཅམ་ཡང་སྣང་བཅུམ་པ་ཆུང་ངུར་བཏང་བ། །བཅུ་དང་བཞི་བཅུ་དང་ལྔ་བཅུ་དང་། །དགུ་བཅུ་དང་བཅོ་ལྔ་དང་བཅོ་བརྒྱད་རྣམས་གྲངས་ཀྱི་ཁྱད་པར་བཅོས་པ་བཟོས་པ་ཕྱིར་བཅོས་ནད་བཅོས་སོགས། །བཅོས་བུ་བཅོས་མའི་རས་དང་བཅས་བཅོས་བཅུན་བཅུར་བཅུས་བཅབ་བཅོ་བཅིབ་སོགས་བས་འཕུལ་ཅའོ། །༼ལྕ༽མཉེན་ཅིང་ལྕུག་པ་མི་གྱོང་བ་ལྕུག་ཕྲན་ཡལ་ག་གསར་པ་ལྕང་མ་ཤིང་རྒྱ་ལྕང་ལ་སོགས་པའི་ལྕག་སྐུལ་བྱེད་དེ་ཐལ་ལྕག་རྟ་ལྕག་སྐུལ་ལྕག་སོགས། །མེ་ཏོག་སོགས་ཀྱི་མགོ་ལྕོགས་དུད་པ་དང་དོག་པ་ཡིན་ནམ་དཔྱད་ཆེས་ཆེར་ལྕི་བ་ཡང་བ་མིན་པ་བློ་ཡིས་ལྕོགས་པ་ཁོམ་པའམ་ནུས་པ། །
74.	གནམ་ཀྱི་ལྕགས་དང་ལྕེ་འབབ་པ་གཉིས་ཐོག་གམ་རྡོ་རྗེའི་མེ་མེའི་ལྕེ་གྱེན་དུ་གཡོ་བ་ལྟ་བུར་ལྕེབ་པ་རང་གིས་རང་སྲོག་འདོར་བར་བྱེད་པ་ཆུ་སོགས་སུ་ལྕེབ་པ་ལྟ་བུ། །ལྕང་ལོ་ཅན་གསང་བདག་གི་གནས་ཁྱད་པར་ཅན་གྱི་མིང་ལྕགས་ཀྱི་རི་བོ་རྒྱ་མཚོའི་མཐའ་ནས་བསྐོར་བ་སྟེ་ཁང་པའི་ལྕགས་རི་སོགས་ཀྱང་མཚོན་ལྕོག་ལྕགས་རི་སོགས་ཀྱི་སྟེང་དུ་ཡོད་པའི་ཁང་ཆུང་ལྟ་བུ། །ཉ་ལྕིབས་ཉ་ཕྱིས་སམ་ཆུ་ནང་གི་རལ་བ་ལྟ་བུའི་སྔོ་སྦལ་བ་ལྕེ་མེད་ལྕོང་མོ་ཆུའི་སྲོག་ཆགས་ལྕུང་ཀ་བྱ་སྐྱུང་ཀའི་མིང་ལྕེ་རོ་འཛིན་སོགས། །རེའུ་ལྕག་ཤོག་རྒྱུའི་སྔོ་ལྕ་བ་སྨན་རྩ་བ་ལྔའི་ཡ་གྱལ་ལྕམ་པ་སྨན་ཉི་དགའ་ལྕུམ་པ་སྨན་ཞིག །ལག་ལྕིབས་ལག་པའི་དྲི་མ་གཞན་ལ་མི་འགོ་བར་བྱེད་པའི་ལག་ཕྱིས་ཚ་ལྕིབས་སྣོད་སོགས་ཚ་བས་མི་འཚིག་པར་བྱེད་པའི་རས་སོགས་སྒོ་ལྕིབས་སྒོ་ཡོལ་ལམ་སྒོ་ཡི་ལྕིབས་ཕུར་སོགས་དང་། །སྤྱན་ལྕིབས་མིག་སྤགས་སམ་མིག་ཤེལ་ལྕམ་མོ་སྲིང་མོ་དྲལ་པོ་མིང་པོ་ཆོས་སྐྱོང་ལྕམ་དྲལ་རྩ་ལྕམ་དྲལ་ལམ་ཟུང་སྐྲ་ལྷས་པའི་ལྕང་ལོ་རལ་བ་ལྟ་བུ་དང་ལྕང་མའི་ལོ་མ། །དུད་འགྲོའི་ལྕི་བ་ལྕི་བས་འབྱུག་ལྕིབ་མེར་འདུད་ལྟ་བུ་ལྕག་པོད་སྐ་རགས་ཤིག་སྲུས་ལྕག་སྙེ་མའི་སྲུས་ཏེ་སྲུས་ཅག་ཀྱང་སྣང་ལྕིག་པ་རྡུང་བའམ་འཇལ་བ། །ཚིག་གི་འབྲུ་མ་ལྕིབས་པ་སྒྲིག་པ་གཤིབས་པ་དང་ལྕིགས་ལྕིབས་ཞེས་པ་འཛིན་པ་ཕྱི་བ་སྐྱོབ་པ་སྒྲིག་པའི་དོན་ཡིན་སྙམ་དེ་ལྟ་བུ་སོགས་ལར་བཏགས་ཅའོ། །༼ཆ༽ ཆེམ་ཆེམ་སྒྲ་སྒྲོག་ཚུལ་ལམ་འོད་ཆགས་ཚུལ་ཆལ་ཆིལ་ཆུ་རླབས་ཀྱི་སྒྲ་ལྟ་བུ་ཆོས་འཛིན་པའི་དོན་ཏེ་ཤེས་བྱ་ལམ་སོགས་ཆུ་ཉལ་འགྲོ་མའམ་དག་བྱེད་ནམ་མཁའི་ཆར་པ་སྤྲིན་གྱིས་གཏོར་བའི་ཆུ་སོགས། །ཆགས་པ་དང་
75.	བྲལ་བ་དགྲ་བཅོམ་སོགས་རྙེད་པ་ཇི་ཡོད་ཀྱིས་ཆོག་པ་རུང་བའམ་འགྲིག་པར་ཤེས་པ་སེམས་པ་སྟེ་བྱེད་ཆོག་མི་ཆོག་སོགས་ཀྱང་ཆོ་ག་སྒྲུབ་པའམ་བྱ་བ་བྱེད་ཚུལ་ལ་སོགས་པའི་དོན་ཆེད་དགོས་པའམ་དམིགས་བསལ་ཏེ་དགོས་ཆེད་དམ་ཆེད་དུ་བྱས་དང་བྱང་ཆུབ་ལ་ཆེད་དུ་འབད་ལྟ་བུ། །གོ་ཆ་ཡ་ལད་མཚོན་ཆ་གྲི་མདུང་ལ་སོགས་པའི་མིང་ཆ་ལུགས་ཆ་བྱད་ཆོས་ཤིག་པ་སྟེ་བཅོས་པའི་སྐུལ་ཚིག་ཡིན། །བྱང་བ་དག་པའམ་སྤངས་པའམ་སངས་པ་ཆུབ་པ་རྟོགས་པའམ་རྒྱས་པ་བྱང་ཆུབ་གསུམ་དང་ཁོག་ཆུད་པ་ཡང་བར་ཆད་བྱ་བའི་བར་དུ་གཅོད་པ་བགེགས་སོགས་ཆམ་ལ་ཕོབ་ཅིག་ཚར་ཆོད་ཅིག་གམ་གཏན་ལ་ཕོབ་ཅིག །རིན་པའམ་གོང་ཆེན་པོ་རིན་པོ་ཆེ་སྟེ་སྒ་ལྟར་ན་དགའ་རྒྱས་སམ་རང་རིགས་ཀྱི་གཙོ་བོའི་དོན་ཆུན་པོ་འཕྲེང་བའམ་བམ་པོ་ཆབས་ཅིག་ཐབས་ཅིག་ཕྱོགས་གཅིག་ཆུར་ཅིག་ཅེས་གཅུར་བ་དང་དུལ་བའི་སྐུལ་ཚིག་གམ་ཆུར་བ་དུལ་བ་ཆུར་བ་ཤོང་བ། །ཆུ་སྲིད་དམ་དཀྱུས་ཞེང་ཁ་ཆེ་ཆུང་སོགས་ཀྱི་ཆ་མཉམ་པ་ཆ་མཐུན་པའམ་ཆ་མཚུངས་ཆེམ་མེ་བ་འོད་འབར་ཚུལ་ལམ་སྒྲ་སྒྲོག་ཚུལ། །ཆིབས་པ་བཞོན་པ་ཆ་ཟུང་དེ་ཆིབས་ཤིག་ཆེས་པ་ཞོན་ཅིག་ལ་འཇུག་སྟེ་བཅིབས་པའི་སྐུལ་ཚིག་ཆོགས་ཤིག་བཅགས་པ་དང་སྣམ་བུ་བཅག་པའི་སྐུལ་ཚིག །སྲོག་དབང་ཆགས་པ་གནས་པའམ་ལྡན་པ་ཆག་ཆག་བཏབ་པ་སྟེ་ས་ལ་ཆུ་གཏོར་ནས་རྡུལ་མི་ལྡང་བར་བྱེད་པ་ཆལ་མ་ཐང་མར་བརྡལ་བ་བཀྲམ་པ། །ཆོ་ལོ་ཤོ་དང་གོས་ཞིག་དང་སྔོ་ཆོ་ལོས་ཆེ་གེ་མོ་གང་ཟག་གི་སྤྱི་མིང་ལ་འཇུག་པའི་བརྡ་ཆ་རྐྱེན་མཐུན་རྐྱེན་ཆད་པ་བར་རམ་རྒྱུན་ཆད་པ། །ཁྲིམས་ཀྱི་ཆད་པ་བཀའ་ཉེས་ལུས་ཆད་རྒྱུ་ཆད་སོགས་ཀྱིས་ཆོད་ཅིག་གཅོད་པའི་སྐུལ་ཚིག་ཡིན་ལ་ཆུང་མ་ཁྱིམ་འཛིན་མའམ་མཛའ་མོ་ཆོལ་ཅིག་ནོར་བཅོལ་བ་དང་སེམས་འཆོལ་བའི་སྐུལ་ཚིག །ཆང་ཆེམས་ཆང་ཁང་དང་ཆང་བཟི་རྒྱ་སོགས་ཆེ་བ་ཡངས་པ་ཆུང་བ་ཉུང་བ་ལྟ་བུ་ཐུགས་སུ་ཆུད་པ་
76.	དོན་རྟོགས་པ་བར་དུ་ཆུད་པ་ཕྲད་པ་གནས་སུ་ཆུད་པ་ཤོང་བ། །མཐར་ཆགས་རིམ་པ་སྣམ་བུ་ཆགས་སུ་ཆོགས་ཤིག་བཅག་པའི་སྐུལ་ཚིག་ཆིར་གྱིས་བཅིར་ཚུལ་ཆིར་ཅིག་བཅིར་བའི་སྐུལ་ཚིག །ཆབ་འོག་མངའ་འོག་ཆོམ་པོ་ཇག་པའམ་རྐུན་མ་ཆེས་ཆེར་ཤིན་ཏུ་ཐལ་ཆེས་པ་ལྟ་བུ་ཡང་ཆུན་ཅིག་གཅུན་པ་དང་དུལ་བའི་སྐུལ་ཚིག །ཆོམས་ཤིག་བཅོམ་པའི་སྐུལ་ཚིག་དགྲ་ཆོམས་པ་དགྲ་དུལ་བ་ཆིངས་ཤིག་བཅིངས་པའི་སྐུལ་ཚིག་དང་མདུད་ཆིངས་ཆིངས་སྒྲིག་ཆིངས་མ་འཆིང་བྱེད་ཀྱི་ཐག་པ་ལྟ་བུ་ཆབ་སྒོ་ཁང་བའི་སྒོ་ཆོག་ཅིག་གཅོག་པའི་སྐུལ་ཚིག་དང་ཆོ་ག་བསྡུས་པའི་གྲོང་ཆོག་སྔོན་ཆོག་ད་ཆོག་སོགས་དང་མ་ཆོག་པ་མ་ཚང་བ། །རྒོལ་བ་ཚར་ཆོད་ཅིག་གཅོད་པའི་སྐུལ་ཚིག་གྲོས་སོགས་ཀྱི་ཐག་ཆོད་ཅིག་གཅོད་པའི་སྐུལ་ཚིག་ཐག་ཆོད་པ་ངེས་པ་རྙེད་པ་ཆབ་སྲིད་ཀྱི་འོག་མངའ་འབངས་ཆུག་ཅིག་བཅུག་པའི་སྐུལ་ཚིག་དང་ཡིན་དུ་ཆུག་ཡིན་དུ་རུང༌། །ཆ་ཆོ་དོན་རྩད་མ་ཆོད་པ་ཧ་མ་གོ་བ་ཆ་རྒྱུས་མེད་པ་ཆས་པ་སོང་བ་ཆ་བ་འགྲོ་བ་རྩོམ་པ། །ཟན་ལ་ཆང་གི་རོ་བྲོ་བ་ཡོད་པའི་ཁ་ཟས་ཤིག་འབྲས་དང་ནས་སོགས་ཀྱི་ཆན་འབྲས་སོགས་བཙོས་པ་ཆབ་ཆུ་ཆབ་གཏོར་ཆབ་བྲན་ནས་ཆུས་ཤིག་ལག་གཅུས་དང་ཆུ་བཅུ་བའི་སྐུལ་ཚིག །ཆ་ལང་རོལ་མོ་མལ་ཆ་ཉལ་ཆས་སོགས་ཆེ་ཞེ་སྲིང་མོ་ཆེ་བའམ་ཕུ་མོའི་མིང་ཆས་ཆ་ལུགས། །ཆོ་འབྲང་མའི་རུས་ཏེ་རིགས་ཀྱི་དོན་ཆུད་ཟོས་པ་ཆུད་གསན་པ་ཆམ་པ་འགོ་བའི་ནད་ཅིག །ཆབ་ཤོག་བཀའ་ཤོག་གམ་སྤྲིང་ཡིག་གམ་ཤོག་བུ་ཁ་ཞལ་ཆེམས་འཆི་པོས་སྨྲས་པའི་འཕྲིན་ཆིག་རྐྱང་གཅིག་པུ་ཆོང་ཞིག་བཅང་པའི་སྐུལ་ཚིག །བག་ཤུལ་ལམ་ཅུང་ཟད་ཆགས་པ་གནས་པའམ་ཉལ་བ་བོད་སྐད་ཀྱི་ངེས་ཚིག་འདི་ལྟར་འཐད་དམ་དཔྱད་སྒྲ་ལྟར་ན་རྗེས་སུ་ཉལ་བའམ་གནས་པའི་དོན་ཆོ་འཕྲུལ་རྫུ་འཕྲུལ་ལྟ་བུ་ཆོ་ངེ་ངུད་མོ་འདོན་པ་ངུ་བ། །ཆ་ག་པ་དབྱར་དུས་སུ་སྒྲ་དང་བཅས་ཏེ་ཅུང་ཟད་འཕུར་
77.	ནུས་པའི་སྲོག་ཆགས་ཕྲ་མོ་ཞིག་དང་ཆབ་ཆོབ་ཆེན་མ་ཆུན་མ་དོགས་ཆོད་ཆ་ཤས་གོ་ཆོད་པ་ཆག་ཆངས་ཆུབ་ཆུངས་ལ་ཆ་རྒྱན་ཆ་ཆེས་སོགས་ཆ་རྐྱང་ངོ༌། །༼མཆ༽མཆོག་རྨད་བྱུང་ངམ་མཐོ་བའམ་རབ་ཏུ་གོ་སྐྱབས་སུ་མཆི་བ་འགྲོ་བའམ་ཡོང་བ་མཆིས་པ་དཀོན་པའི་ནང་ནས་མཆོག་ཏུ་གྱུར་པ་སངས་རྒྱས་ཆོས་དགེ་འདུན་གསུམ་མཆོད་པ་བསྟོད་པ་འབུལ་བ་བཞེས་པ་བཀུར་བ། །མཆིས་པ་གནས་པའམ་འདུག་པའི་མལ་གནས་དུག་སྦྲུལ་གྱི་མཆིལ་མ་རྩ་སྔོན་ལ་གོས་པ་ལས་སྐྱོབ་པའི་རྐང་ལྷམ་སྟེ་ལྷམ་སྤྱིར་ཡང་གོ་མཆིག་རང་འཐག་སོགས་ཀྱི་མས་གཏུན་མཆིག་གུ་ཡས་གཏུན། །སྐུ་ལས་མཆེད་པ་སྐྱེས་ཤིང་འཕེལ་བའི་ཟླ་བོ་སྟེ་སྤུན་ཟླ་དང་གྲོགས་མཆེད་རྡོ་རྗེའི་མཆེད་པོ་སོགས་ཀྱང་མཆན་དཔུང་འོག་གམ་ཉེ་འགྲམ་གྱི་དོན་མཆིས་བྲང་ཆུང་མ་རྒྱན་གྱིས་མཆོར་པ་མཛེས་པ་གཟབས་མཆོར་མཆོར་པོ་མཆོར་ཆས། །མཆི་མ་མིག་ཆུའམ་སྤྱན་ཆབ་མཆིལ་མ་ཁ་ཆུའམ་ལྗགས་མཆིལ་མཆེར་པ་སྔོན་པོ་དང་མཆིན་པ་དམར་པོ་གཉིས་དོན་ལྔའི་ཁྱད་པར། །ཞལ་ལམ་ཁའི་མཆུ་སྒྲོས་གཉིས་ཀར་གོ་ཁ་མཆུ་ཁའི་ཡས་མས་ཀྱི་མཆུའམ་འཁྲུག་པའི་དོན་བཀའ་མཆིད་འབེལ་གཏམ་མམ་སྤྲིང་ཡིག་མཆིད་ཅེས་པ་གཏམ་མམ་བཤད་པ་མཆིས་པ་ཡོད་པའམ་སོང་བ། །རྣམ་ཤེས་ཚོགས་དྲུག་སྐྱེ་ཞིང་མཆེད་པར་བྱེད་པ་མིག་དང་གཟུགས་སོགས་བཅུ་གཉིས་ལྟ་བུ་མཆིང་བུ་མདོག་སྣ་ཚོགས་ཤིང་ལྗིད་མེད་པའི་ནོར་བུ་ཕལ་པ་རྒྱ་མཚོ་ལ་སོགས་པའི་མཆིང་དཀྱིལ་ལམ་དབུས། །རྩྭ་མཆོག་ཀུ་ཤའམ་རྩྭ་ཡི་རྩེ་མོ་མེ་མཆེད་པ་འབར་བའམ་འཕེལ་བ་མཆིལ་པ་བྱིའུ་ནས་ཟན་ནམ་འདབ་ཆགས་བཅུ་གཅིག་པའི་དོན་མཆོངས་པ་རྩལ་གྱིས་འཕགས་པའམ་འཕར་ཏེ་འགྲོ་བ། །གཞུ་ཡི་མཆོག་མ་ནི་རྩེ་མོ་སྒྱུ་མ་མཁན་ལ་སོགས་པའི་མཆན་བུ་སློབ་བུ་མཆན་བུ་གཞུང་གི་དཀྱུས་དང་ཉེ་བར་དོན་
78.	གསལ་བྱེད་ཀྱི་ཡིག་ཆུང༌། །མཆིལ་པ་ལྕགས་ཀྱུ་མཆིམས་རུས་ཀྱི་བྱེ་བྲག་དང་བསམ་ཡས་མཆིམས་ཕུ་དང་མཆེ་བ་མཆོད་བྱའི་མཆུ་སོགས་མས་འཕུལ་ཆའོ། །༼འཆ༽ཆོས་གཞན་ལ་འཆད་པ་བཤད་པ་ཁྲིམས་སོགས་འཆའ་བ་བཅའ་བ་ཞབས་ཀྱིས་སམ་རྟ་སོགས་འཆག་པའི་ས་དེར་འཆག་པ་བཅགས་པ། རྙེད་བཀུར་གྱི་ཕྱིར་ཚུལ་ཁྲིམས་ལྟར་འཆོས་པ་སོགས་འཆོས་པ་བཅོས་པ་སྟེ་ཉོན་མོངས་འཆོས་ནད་འཆོས་རྒྱུད་འཆོས་ལྟ་བུ་གར་འཆམས་པ་འཁྲབ་ཟིན་པ་སྲོག་དབང་འཆད་པ་འགག་པ་རྒྱུད་འཆད་པ་ཆ་རྐྱེན་འཆད་པ་སོགས་ཀྱང་འཆི་བ་སྲོག་འདོར་བ་དང་མེ་མནལ་བ་སོགས། །འདོད་པ་ལ་འཆུམས་པ་ཆགས་པའི་དོན་གནས་འཆའ་བ་འདུག་ས་བཟོ་བ་འཆེལ་པ་ཞེན་པའི་དོན་ཡིན་པར་སྣང་འཆུར་བ་གནས་སུ་གཅུར་བ། །འཆལ་པ་གཏད་སོ་མེད་པའམ་མི་བརྟན་པའམ་ཁུངས་མེད་པའི་དོན་ཤེས་རབ་འཆལ་བ་ཚུལ་འཆལ་འཆལ་བོ་སོགས་སེམས་ཀྱི་འཆར་བའི་སྒོ་འཆར་ཚུལ་ལམ་དྲན་ཚུལ་མི་འཆགས་པ་སྡིག་པ་མི་བཤགས་པ་འཆབ་པ་བཅབས་པའམ་སྦེད་པ། །ཉི་མ་དང་དུས་སོགས་འཆར་བ་ཤར་བའམ་ཡོད་པའམ་འབྱུང་བ་སྟེ་འཆར་ཀ་འཆར་ལོ་སོགས་ཆུ་སོགས་འཆོར་བ་རྟོལ་བའམ་ཤོར་བ་ལས་ཀ་གཞན་ལ་འཆོལ་བ་བཅོལ་བའམ་བྱེད་དུ་འཇུག་པ་ནོར་རྫས་འཆོལ་བ་ཡང་འཆུན་པ་སྟོབས་ཀྱིས་གཅུན་པ། །གྲོས་འཆོམས་པ་འདུན་གྲོས་བྱེད་པ་ཁ་ཡིས་འཆེ་བ་ཁས་ལེན་པའམ་ཞལ་བཞེས་འཆིང་བ་བཅིངས་པའམ་འཁྱིག་བྱེད་ཀྱི་ཞགས་པ་འཆང་བ་བཅང་བའམ་འཛིན་པ། །གཏམ་འཆོལ་བ་འཁྲུལ་བ་དང་གོ་རིམ་འཁྲུག་པ་དང་འཆུས་པ་ཡོ་བའམ་འཁྱོག་པ་ཡིད་ཀ་འཆུས་སོགས་དང་ཁས་འཆེས་ཁ་འཆམ་འཆམས་འཆམ་འཆམ་འགྲོ་འཆག་པ་རུས་པ་དང་ཁྱབ་མཐའ་དང་དམ་འཆའ་གར་གྱི་འཆམ་དང་འཆལ་བ་སོགས་འས་འཕུལ་ཆའོ། །
79.	༼ཇ༽  ཆོས་ཉིད་དམ་གནས་ཚུལ་ཇི་ལྟ་བ་ཕྱིན་ཅི་མ་ལོག་པའམ་དཔེའི་སྒྲ་ཡིན་ཆོས་ཅན་ནམ་སྣང་ཚུལ་ཇི་སྙེད་པ་ཇི་ཙམ་མམ་ཐམས་ཅད་ཇི་ལྟ་བ་བཞིན་ཡང་དག་པར་གཟིགས་པ་མིག་གིས་ལྟ་བའམ་ཤེས་པ། །ཇི་ལྟར་གང་ལྟར་རམ་དཔེ་སྒྲ་ཇི་སྲིད་དུས་ཇི་ཙམ་མམ་དུས་ཚད་འདྲི་བ་ཇི་སྐད་ཇི་ལྟ་བའམ་ཇི་ལྟར་འདི་ལྟར་སྨྲ། །ཇོ་ཇོ་ཇོ་ལགས་སམ་ཕུ་བོའི་དོན་ཇོ་མོ་བཙུན་མོའམ་གསང་ཡུམ་མམ་གཙོ་མོ་ཇོ་བོ་གཙོ་བོ་སྟེ་ཇོ་བོ་ཤཱཀྱ་མུ་ནི་ལྟ་བུ་དང་རྗེའུ་རིགས་ཀྱི་རྗེ་བོའི་དོན་ཡང་ཇ་ལྗོན་འདབ་ཅིག་སྟེ་རྒྱ་ཇ་བོད་ཇ་ལྟ་བུ། །ཇེ་ཞིག་རེ་ཞིག་གམ་གོ་རིམ་སྟོན་པའི་སྒྲ་ཇག་པ་ཆོམ་རྐུན་རྔུ་བོ་རྡོབ་འཕངས་པ། ཇ་ཧོང་དམར་སེར་ཇ་རིལ་ཐོད་པ་ཞིག་གམ་ཇ་འདབ་རིལ་བུར་བྱས་པ་ཇེ་འཐོར་སོང་བ་རིམ་གྱིས་མཐོ་བར་གྱུར་པ་ཇེ་རྒྱས་ཇེ་རྒྱས་ཇེ་བཟང་ཇེ་བཟང་སོགས། ཇེ་ནི་དང་པོའི་དོན་དང་ཇེ་དབྱངས་ཀྱི་དོན་དང་ཇེ་ཞེས་པ་ཅི་གང་སོགས་ལྟར་སྤྱི་ཁྱབ་ཀྱི་སྒྲ་སྟེ་ཇི་ཡོད་ཇི་ལེགས་ཇི་ལྡན་ཇི་ལྟ་བུ་སོགས་དང་ཇ་མ་སོགས་ཇ་རྐྱང་ངོ་། །༼མཇ༽མཇལ་བ་ཐུག་པའམ་འཕྲད་པ་ལུས་ཀྱི་མཇིང་པ་སྐེ་དང་མཇུག་མ་རྔ་མ་ལུས་མཇུག་ལས་མཇུག་མཇུག་བསྡུ་མཇེ་ཕོ་མཚན་ནམ་འདོམས་མཇུག །མི་མཇེད་པ་བཟོད་པ་སྟེ་ཉོན་མོངས་བཟོད་པའི་སེམས་ཅན་འབྱུང་བའི་ཞིང་དང་མཇལ་བགོ་བའམ་མཐོང་བ་དང་མཇལ་ཁ་སོགས་མས་འཕུལ་ཇའོ། །༼འཇ༽འཇག་མ་རྩྭའི་བྱེ་བྲག་འཇི་བ་དང་འཇིམ་པ་གཉིས་འདམ་གྱི་མིང་འཇགས་པ་གནས་པའམ་བཅགས་པའམ་བརྟན་པ་ཡིད་ལ་འཇགས་པ་
80.	ཁྲིས་འཇགས་པ། །འཇིག་རྟེན་ཕུང་པོ་ལྔའམ་འཁོར་བ་འཇིག་པ་འགག་པའམ་ཉམས་པའམ་བཤིག་པའམ་ཞིག་པའི་དོན་འཇིགས་པ་སྐྲག་པ་འཇོམས་པ་བཅོམ་པའམ་ཉམས་པར་བྱེད་པ། །འཇུས་པ་འཛིན་པའམ་རྒྱབ་པའམ་བསྣུན་ནས་ཤ་དང་ཤིང་སོགས་གྲིས་འཇོག་པ་གཞོག་པ་ཕྲ་མོར་བྱེད་པ་འཇར་བ་བཅར་བའམ་ཉེ་བར་ཕྱིན་ནས་འཇབས་པ་གབ་པའམ་གསང་བའམ་མ་ཚོར་བ། །འཇའ་བ་ཞུམ་པ་ཉམས་པ་ཞ་བ་རྐང་ལག་སོགས་འཇས་པའི་དོན་ཡིན་ཞིང་འཇུངས་པ་སེར་སྣའི་དོན་སྐྱོན་དང་དྲི་མ་སོགས་འཇིལ་བ་བཅིལ་བ་སེལ་བ་འཇོམས་པ་འཇེམ་པ་མཁས་པའམ་ལེགས་པའམ་འཐད་པ། །འཇུ་བ་ཁྱི་ཞིག་ཁྲག་སོགས་འཇིབ་པ་མཆུས་འཐེན་པ་ཟས་སོགས་འཇུ་བ་ཞུ་བའམ་བཞུ་བ་འཇང་བ་འཁྲུ་བའམ་ཡུལ་ཞིག །འཇུད་པ་འགྲོ་བར་མཐུན་པ་མ་སྨད་འཚོང་མ་འཇོལ་འཇོལ་གོས་རིང་བོའི་དབྱིབས་སོགས་འཇོལ་བ་རིང་བ་འཇོལ་པོ་ཡོད་འཇོ་བ་ཡིད་འཕྲོག་གམ་འདྲེན་ཅིང་སྒེག་པ་དགའ་བ་འཕེལ་བའི་རྣམ་འགྱུར་འཇོག་པ་འགོད་པ་སྒྲུབ་བྱེད་གསལ་བྱེད་གཏོང་བ་ས་ལ་གཞག་པ་སོགས། །འཇོར་བུ་ཏོག་རྩེ་དབྱིབས་འཇོང་མོ་འཇོང་འཇོང་སྒོ་ང་ལྟ་བུ་འཇུར་བ་གཅུར་བའི་དོན་ཡིན་ཞིང་འཇུན་པ་གཅུན་པ། །ལུས་སོགས་འཇམ་པ་མཉེན་པ་རྩུབ་མིན་འཇོག་པ་པོ་ཀླུ་རྒྱལ་ཞིག་མཚོ་འཇིང་དཀྱིལ་དབུས་འཇུག་པ་འགྲོ་བ་ཞུགས་པ་བཅུག་པ། །འཇམ་པའི་དབྱངས་ཡེ་ཤེས་མེ་ལོང་སྙན་པ་ལ་འཇུག་པའི་འཇེབས་པ་སྟེ་ཡིད་དུ་འོང་བ་དང་མཛེས་པ་དང་ལེགས་པ་ཡང་ཏིང་འཛིན་སོགས་ལ་མཉམ་པར་འཇོག་པ་གཞག་པ། །མངོན་རྗེས་ཀྱི་བློ་ཚད་མས་འཇལ་བ་བཅལ་བ་དཔོག་པ་རིང་ཐུང་སོགས་ཀྱི་ཚད་འཇལ་བ་ཁྲུ་བྲེ་སྲང་གིས་འཇལ་བ་བཅལ་བ་འདོད་པ་འཇོ་བ་སྟེར་བའམ་འབྱུང་བ་འོ་མ་འཇོ་བ་ཡང༌། །ཁྲིམས་འཇགས་ཁྲིམས་ཇི་ལྟར་བསྒྲགས་པ་ལྟར་གནས་པ་འཇའ་ས་རྒྱ་ནག་གི་གོ་ས་ཞིག་འཇའ་མོ་ཁྲལ་
81.	དང་ཡུལ་ཞིག་དང་། །འཇའ་བརྡེག་ཁང་པའི་རྩིག་སྐྱོར་རམ་འདེགས་བྱེད་ཀྱི་རྟེན་འཇའ་ཚོན་དབང་པོའི་གཞུ་སྲད་བུ་སྐུད་པ་ལ་སོགས་པའི་འཇུར་པ་འཇུར་བུ་འཇུར་གོང་སྒྲིམ་ཆེས་ནས་མདུད་པ་ལྟར་གྱུར་པ་དང་འཇུར་མིག་ཀྱང༌། །སྲོད་དུས་ཀྱི་འཇིང་སྲོད་དཀྱིལ་ཤ་དང་སེམས་སོགས་འཇུམས་པ་ཤ་རིད་པའམ་ཞུམ་པའམ་དམན་པར་བྱེད་པ་རྩ་འཇིང་ནི་གཉེན་ནམ་རྩ་ལག་ཡིན། །ཐོབ་ཀྱིས་འཇལ་བ་རྙེད་ཕྱིར་གཞན་ལ་མངོན་སུམ་སྨོད་པ་སྟེ་ལོག་འཚོ་ལྔའི་གཅིག་དང་འཇབ་བུ་འཇིབས་པ་འཇུ་འཇེན་སོགས་འས་འཕུལ་ཇའོ། །༼རྗ༽རྗེ་བཙུན་གཅོ་བོ་སྟེ་དད་སྒྲོལ་གྱི་དོན་རྗེས་སུ་འཇུག་པ་རྗེས་སུ་འབྲང་བ་རྡོ་རྗེ་ཕྱག་མཚན་དང་ཕ་ལམ་སོགས་མི་ཕྱེད་པའི་དོན་རྗེས་རྟགས་སམ་ཤུལ་ལམ་མཚན་མ་རྐང་རྗེས་སོགས། །རྗེ་དཔོན་གཙོ་བོའམ་དཔོན་པོ་ལྷ་རྗེ་འཚོ་བྱེད་སྨན་པ་རྗེད་པ་བཀུར་སྟིའམ་མཆོད་པའི་འོས། །ས་རྗེན་པ་ས་རློན་ནམ་ས་སྒྲེན་ཤ་རྗེན་པ་ཤ་རློན་ནམ་ཤ་སྒྲེན་རྗེན་པ་སྒྲིབ་བྱེད་སོགས་མེད་པའི་དོན་རྗེན་ནེ་ཡང་རྗེ་ངར་རྐང་པའི་ངར་གདོང་རྫུད་པ་རིད་པའམ་རྒུད་པ། །བརྗོད་བྱའི་དོན་རྗོད་པར་བྱེད་པ་མིང་ཚིག་བརྗོད་པ་སྙིང་ཐུགས་རྗེ་བརྩེ་བ་དུཿཁ་འབྲལ་བར་འདོད་པའི་དོན་ལག་པའི་རྗེས་ཕྱག་རྗེས་གཞན་ཕན་གྱི་ལག་རྗེས་སོགས་དང༌། །ཐུགས་རྗེ་སྙིང་རྗེས་རྗེས་སུ་བསྐྱངས་པ་སོགས་ཡོངས་སུ་སྐྱོང་བ་རྗེའུའི་རིགས་རིགས་བཞིའི་གཅིག །ཏིལ་གྱི་དང་ནས་སོགས་ཀྱི་རྗང་པ་བང་བའམ་འཁོར་དང་རྗེ་བོ་རྗེས་མ་རྗེད་བྱེད་རྗེན་ཕྱེ་རྗེ་བ་སོགས་ར་བཏགས་ཇའོ། །༼བརྗ༽བརྗེད་ངས་མི་དྲན་པར་བརྗེད་པ་བརྗེད་བྱེད་གདོན་ཞིག་གཟི་བརྗིད་གཟི་བྱིན་ནམ་འོད་དམ་ཟིལ་ལམ་ནུས་པ་བརྗིད་པ་འབར་བའམ་མཛེས་པ། །བརྗེ་བ་དང་བརྗེས་པ་བདག་གཞན་སོགས་རྗེ་བ་མ་བརྗེད་པ་དྲན་པས་མ་བསྐྱུད་པ་བརྗོད་བྱ་བཤད་བྱའི་དོན་སོགས་བརྗོད་པ་བཤད་
82.	པའམ་གཏམ་གྱི་མིང་དང༌། །བརྗིད་ཆགས་རྔོམ་བརྗིད་སོགས་བས་འཕུལ་ར་མགོ་ལྡན་པའི་ཇའོ། །༼ལྗ༽ཡུལ་གྱི་ལྗོངས་གནས་སམ་ཡུལ་སྡེ་ལྗང་བུ་ལྗང་པ་སྨྱུ་གུའི་དོན་ལྗན་ལྗིན་མི་གཙང་བ་ཉལ་ཉིལ་ཁྲོད། །ལྗོན་པའི་ཤིང་རྐང་འཐུང་ལྗིད་ཅེས་པ་ལྕི་བའི་དོན་དང་ལྕི་ཡང་གི་ལྗིད་ལྟ་བུ་སྨན་སྐྱེ་བའི་ལྗོངས་ཡུལ་ལམ་གནས་ལྗང་གུ་ཁ་དོག་གི་ཁྱད་པར། །རོ་དྲུག་འཛིན་པ་ལྕེ་ལ་འཇུག་པའི་ལྗགས་དང་ལྗགས་མདུད་ལྗགས་རྩོམ་ལྗགས་ལུང་ལྗོན་པ་སོགས་ལར་བཏགས་ཇའོ། །༼ཉ༽  ཉམས་མྱོང་ཆའམ་མྱོང་བའམ་ནུས་པའམ་རང་བཞིན་ནམ་རོ་སྟེ་སྒོམ་ཉམས་རང་ཉམས་ཉམས་ཅན་སྒེག་ཉམས་སོགས་རྟོགས་པ་ཤེས་པ་ཉིང་ཡང་ཁུ་ཁུ་བའི་ཡང་ཁུ་བའམ་ཁུ་བའི་ཁུ་བ་སྟེ་ཉིང་འཁྲུལ་ཉིང་ལག་སོགས་ཀྱང་སྒྲ་དོན་སྦྱོར་ཉག་མ་རྐང་ངམ་རྡོག་མ་ཟེགས་མ་གཅིག་བུ་ཉབ་པ་ལག་པས་ལེན་པའམ་རེག་པའམ་འཛིན་པ། །ཉ་མ་སློབ་མ་ཉག་མོ་ཨ་ཕྱིའམ་བུད་མེད་ཉིས་འགྱུར་ཉིས་ལྡབ་ཉིས་བརྒྱ་ཉིས་ལྡན་སོགས་ཉུང་བ་ཉུང་ངུ་ཉུང་ཟད། །སྤུ་དང་སྐྲ་སོགས་ཉག་མ་རྐང་ངམ་རྡོག་མ་ཉལ་ཉིལ་ལྗན་ལྗིན་ཉ་ཡི་ལྟོ་ཟ་བ་པ་ལཱུ་ཧི་བ་དང་ཉ་པ་སོགས། །ཉམ་ཐག་ཅིང་ཉེས་པར་གྱུར་པ་སྟེ་ཉེས་སྐྱོན་ཀུན་ནས་ཉོན་མོངས་པ་ངལ་བར་བྱེད་པ་སྟེ་ཉོན་མོངས་ལས་སྐྱེ་བའམ་ཚེའི་ཀུན་ཉོན་གསུམ་དང་དཀའ་ལས་སམ་འོ་བརྒྱལ་ཉམ་ང་བ་ཉམ་ཐག་པར་གོ་ཉེ་བ་ཐག་རིང་མིན་པ་དང་ཡོད་པ་དང་མཚུངས་པ། །ཉིང་ཤ་བསད་པའི་ཉིན་གྱི་ཤ་འམ་ཉེ་དུའི་ཤའི་མིང་ཉོད་པ་ཟས་སམ་ཁ་ཉོད་པ་ཉེས་པ་སྐྱོན་འབྱུང་བ་ཉེན་གྱོང་ངམ་ཉེ་བའམ་མནར་བ། །ཉམ་ཆུང་བ་དང་ཉམ་ཐག་པ་གཉིས་འཁོས་ཆུང་ངམ་སྟོབས་ཆུང་ཉིན་མོ་ཉི་ལྡན་གྱི་དུས་མཚན་མོ་ཟླ་ལྡན་གྱི་དུས་ཉལ་བ་གཉིད་ལོག་པའམ་གནས་པ། །ཉམས་སུ་དགའི་བ་ཡིད་དགའ་བའི་དོན་ཉིང་དགོས་དགོས་པའི་ཡང་དགོས་པའམ་དགོས་པའི་དགོས་པའམ་དགོས་པའི་གཙོ་བོའམ་ཆེད་དུ་བྱ་བ་སྟེ་གནས་སྐབས་དང་མཐར་ཐུག་གི་ཉིང་དགོས་ཉེ་བ་ཐག་མི་རིང་བའམ་ལེགས་པར་གོ་ཉོན་ཅིག་སྟེ་རྣ་བས་ཉོན་ཁ་ལ་ཉོན་ལྟ་བུ། །སྤོས་དྲིའི་བྱུག་པ་ཉུག་པ་འབྱུག་པ་ལག་ཉ་སྟེར་མཁན་མེད་པར་ལེན་པས་ཆོས་སངས་རྒྱས་ལས་ཉན་ཅིང་གཞན་ལ་ཐོས་པར་བྱེད་པ་ཉམས་པ་མི་མཐོང་བ་རྒུད་པ་ལྷུང་བ་མནར་བ་མི་ནུས་པ། །ཕོ་ཉ་བང་ཆེན་ནམ་ཕོ་མོའི་བར་དུ་འགྲོ་འོང་བྱེད་མཁན་ཕོ་ཉ་མོ་སོགས་ཉི་མ་ཉིན་བྱེད་དང་ཉི་མའི་གཉེན་དང་ཉི་འོད་ལ་སོགས་པའི་དོན་ཉེན་ཀོར་ཉེ་འཁོར་དུ་གོ །ཉ་སེར་མིག་མི་འཛུམ་པའི་ཤ་མཱཾས་ཉ་ག་འཇལ་བྱེད་དམ་ཚད་ཉི་ཤུ་གྲངས་ཀ་ཉོས་པ་རིན་གྱིས་ཉོ་བ་དང་ཉོས་ཤིག་ཀྱང༌། །ཉིང་ཏོར་ངེས་པར་མཐའ་གཅིག་ཆུ་སོགས་ཉོག་པ་མི་དྭངས་པ་མི་གསལ་བ་ཉེ་བར་རེག་པ་སྟེ་ཁྲུས་ཀྱི་ཁྱད་པར་ཉང་རུས་ཤིག་དང་ཡུལ་ཞིག་དང་རོ་མྱོང་ལ་ཡང་བཤད། །ཉེ་བའམ་དྲུང་ན་གནས་པ་སྟེ་སློབ་མ་སོགས་ཉུག་རུམ་བཙུན་མོའི་འཁོར་རླིག་ཕྱུང་ཉན་ཅིང་རྣ་གཏོད་པ་ཕོ་ཉ་སོགས་ཉིད་ཁོ་ན་ངེས་གཟུང་གི་སྒྲའམ་ཚིག་ཕྲད་དེ་གཞན་ལྡན་སོགས་གཅོད་པའི་སྒྲ། །ཉག་ཕྲན་མདའ་ཉ་རྒྱས་ཟླ་བ་ཉ་གང་བ་དང་ཉར་མ་ཉག་ཕྲ་བཀའ་ཉེས་བྱས་ཉེས་ཉེས་ལྟུང་བག་ཉལ་ཉུངས་སོགས་ཉ་རྐྱང་ངོ་། །༼གཉ༽རྒྱབ་དཔུང་གི་གཉེན་པ་རྩ་ལག་སྟེ་མགོན་སྐྱབས་དགེ་བའི་བཤེས་གྲོགས་ཀྱི་གཉེན་པ་ཉེ་བ་སྟེ་བླ་མ་སོགས་གཉིས་གྲངས་ཀྱི་ཁྱད་པར་གཉེན་པ་ཕན་བྱེད་ཉེ་དུ་རྩ་ལག །གཉའ་བར་དགལ་བའི་ཤིང་རྒྱབ་ཁྲིམས་གསེར་གྱི་གཉའ་ཤིང་གཉའ་ཤིང་གང་ཙམ་ལྟ་བུ་གཉེར་པ་དོན་ནམ་རྫས་གཉེར་མཁན་ཁྲོ་བའི་གཉེར་མ་དང་རྒས་པའི་གཉེར་མ་སོགས་དང་། །
83.	བཀའ་གཉན་པའམ་པོ་བཀའ་བཙན་པའམ་པོ་གཉན་བུར་སོགས་ཀྱི་ནད་དང་གཉན་ཁ་ཡང་དུད་འགྲོའི་བྱེ་བྲག་གཉན་ཞེས་པ་རི་དྭགས་ཤིག །གཉའ་བོ་དཔང་པོ་དོན་དུ་གཉེར་བ་འདུན་ཅིང་འཇུག་པའམ་ལེན་པ་གཉན་དང་གཉགས་དང་གཉོས་འདི་གསུམ་རུས་མིང་སྟེ་གཉན་སྟོན་ཆོས་ཀྱི་ཤེས་རབ་གཉགས་ཛྙཱ་ན་ཀུ་མཱ་ར་གཉོས་ཁ་རག་སྒོམ་ཆུང་ལྟ་བུ། །གཉིད་དབང་པོ་ནང་དུ་སྡུད་པ་གཉིད་མཐུག་ལྟ་བུ་དང་ཉལ་བ་གཉིས་ཀྱི་མིང་གཉེན་པོ་སྤོང་བྱེད་དམ་འཇོམས་བྱེད་ཞི་བྱེད་གནོན་བྱེད་ལ་སོགས་པར་འཇུག་གཉའ་བ་སྐེའི་རྒྱབ་ཆ་ལྟག་པ་རྐེ་རྒྱབ་ཀྱི་སྟེང་ཆ་དང་གྲི་ལྟག་ལྟག་ཆུ་གཉུལ་བ་འཚོལ་བའམ་སོ་བཅུགས་པའམ་བྱ་ར་བྱེད་པ། །གཉི་མ་ཉི་མའི་གཟེར་ཟེར་གཉིག་གཅིག་ཏུ་ལུས་སོགས་གཉོང་ཀ་སྟོབས་སམ་སྲན་ཆུང་། །གཉའ་བ་རེངས་པ་ལང་ཤོར་རམ་དྲེད་པའམ་གྱོང་བ་གཉེ་མ་ནང་ཁྲོལ་རྒྱུ་མ་ཞིག་ཉག་པོ་དམའ་མོར་གཉག་པ་དམའ་བར་བྱེད་པའམ་ཟ་བའི་དོན་གཉེག་ལྟར་ན་དམའ་བ་ཉིད། །གཉུག་མ་མ་བཅོས་པ་སོ་མ་རང་བཞིན་རྣལ་མ་གནས་ལུགས་གཉུག་སེམས་གཉུག་གནས་ལ་སོགས་པའི་དོན་དང་གཉིག་གཉིས་ཀ་སོགས་གས་འཕུལ་ཉའོ། །༼མཉ༽མཉན་པ་གྲུ་པའམ་སྐྱ་བ་འཛིན་པ་ཐུགས་སེམས་མཉེས་པ་དགྱེས་པའམ་དགའ་བ་རྣ་བས་སྒྲ་མཉན་པ་ཉན་པ། །མཉེད་པ་དང་མཉེས་པ་གཉིས་འཕུར་བ་འཛོམས་པ་རྡུང་བ་སྦྲུས་པ་མཉེན་པར་བྱེད་པ་ཤིང་སོགས་མཉེན་པ་སྙི་བ་འཇམ་པ་དུལ་བ་མཉན་དུ་ཡོད་པ་གནས་ཀྱི་ཁྱད་པར་ཞིག་སྟེ་འདིར་སྟོན་པ་ལོ་ཉེར་བཞི་བཞུགས། །ཏིང་འཛིན་ལ་མཉམ་པ་མཚུངས་པར་གཞག་པ་འཇོག་པ་མཉམ་པ་འདྲ་བའམ་ཟླ་མེད་པ་མཚུངས་པའི་དོན་ཅན་གྱི་མཉམ་པ་སྐྱོན་ཡོན་རིང་ཐུང་ལྕི་ཡང་སོགས་མཉམ་པ། །ར་མཉེ་སྨན་རྩ་བ་ལྔའི་གཅིག་ཡིད་མཉེས་པའམ་སྙི་ཞིང་གཤིན་པ་སྟེ་མཛའ་བའམ་གྲོགས་དང་ཞན་པའི་མཉམ་པ་མཉེལ་བ་སོགས་མས་འཕུལ་ཉའོ། །
84.	༼རྙ༽འདམ་དང་ཆུ་སོགས་ཀྱི་རྙོག་མ་ཉོག་མ་མི་དྭངས་པ་མི་གསལ་བ་དང་འདམ་གྱིས་རྙོག་པ་རྙེད་པ་ནོར་རྫས་དང་འཐོབ་པ་བཀུར་སྟི་རྗེད་པའམ་མཆོད་པའམ་དམ་པར་བྱེད་པའི་དོན་གསར་པའམ་སོ་མ་རྙིང་པའམ་མ་ཡུན་ལོན་པའི་དངོས་པོ་རྙེད་པ་འཐོབ་པ། །སོ་ཡི་རྙིལ་སོའི་ཤ་རྙང་མ་མི་གཙང་བའམ་རླག་མོ་རྙོང་འཁྲུ་བ་དང་གལ་དང་རླག་མོ་དང་རྙི་རི་དྭགས་འཛིན་བྱེད་ཀྱི་རྒྱ། །ལྕང་ལོ་སོགས་ཚ་བས་རྙིད་པ་རྙིས་པ་རློན་ཀྱང་མིན་པར་སྐམ་ཤས་ལྡན་པ་མ་རྙོབ་པ་ལག་པས་མ་སྙོབ་པ་ཨནྡ་རྙིལ་རིན་ཆེན་དབང་སྔོན་ཏེ་ཨིནྡྲ་ནཱི་ལའི་ཟུར་ཆག །རྐང་པ་དང་ལག་པ་རྙོང་པ་རྐྱོང་བ་དང་དཀུ་མ་རྙོངས་རྙོགས་སོགས་རར་བཏགས་ཉའོ། །༼སྙ༽གོ་སྙོད་སྔོ་སྨན་ཞིག་སྙིང་པོ་སྲ་བ་བརྟན་པ་གཙོ་བོ་སྦ་བ་རྣམ་གཡེང་རང་བཞིན་སྙིད་མོ་ཕའི་སྲིང་མོའམ་ཞང་པོའི་ཆུང་མའི་དོན་སྙིང་ནང་ཁྲོལ་ཞིག་གམ་སེམས། །སྤུ་སྙོལ་བ་ཁྲོ་བ་སྐྱུང་བ་ཆང་མྱོས་འགྱུར་སྙོལ་བ་ཉལ་དུ་འཇུག་པའམ་བསྙལ་བ་དང་སྙོལ་ཅིག་སྙེ་མ་འབྲུ་དང་འབྲས་བུའི་དོག་པ་འབྲུ་ཕུང་དང་རི་རྩེ་སྙིལ་བ་འཇོམས་པ་བཤིག་པ་ཞིག་པ་སྐྲོད་པ་དང་སྙིལ་ཅིག །ཐ་སྙད་མིང་ངམ་ཤེས་བརྗོད་འཇུག་པའི་ཡུལ་ལམ་ཀུན་རྫོབ་ཇི་སྙེད་ཅི་ཙམ་དེ་སྙེད་དེ་ཙམ་སྙམ་པ་སེམས་པའམ་རྟོག་པའམ་ལྟར། །སྙེམས་པ་ང་རྒྱལ་དང་སྐུལ་ཚིག་དང་སྙུན་པ་ནད་དམན་པ་དང་སྐུལ་ཚིག་མེད་དགག་ཚིག་སྙན་ཤལ་རྣ་རྒྱན་ནམ་རྣ་ཤལ་ལམ་སྙན་དར་སྙི་བ་འཇམ་པའམ་རྒྱའམ་དྭགས་པོའི་རུས། །ཆ་སྙོམས་པར་འཇུག་པ་དགུ་སོགས་མཉམ་པར་གཞོལ་བའོ་ཆགས་སྡང་བདེ་སྡུག་འདུ་བྱེད་མི་བྱེད་བཏང་བ་སྤངས་ནས་སྙོམས་པ་མཉམ་པར་བྱེད་པ་སྟེ་བར་མའམ་སྤང་བླང་མེད་པའམ་ཉོན་མོངས་མེད་པ་སོགས་སྙོམ་ལས་ལེ་ལོའི་བྱེ་བྲག་བདེ་བར་ཞེན་ནས་བརྩོན་མི་ནུས་པ་དང་། །མཆོག་དམན་བར་མའི་བསོད་ནམས་སྙོམས་པ་མཉམ་པར་བྱེད་པ་ལྡོམ་བུའམ་སློང་མོ་སྙུགས་ཡུན་
85.	ནམ་རྒྱུན་སྲིངས་རིང་བའམ་བྱོས་ཤིག་དང་སྙུགས་ཚ་སྙུགས་གྲང་ཡང་རྗེས་སུ་སྙེག་པ་འཇུག་པའམ་འགྲོ་བའམ་འབྲང་བའི་སར་སྙོགས་ཤིག་སྙེག་པའི་སྐུལ་ཚིག་གམ་གྲུབ་མཐའ་སྙོགས་པ་ཡང༌། སྙིང་རྗེ་ཐུགས་རྗེའམ་ཅུང་ཟད་དམ་སྙིང་སྡུག་ལྟ་བུའི་མིང་སྙིམ་པ་ཁྱོར་བ་དོའི་ཚད་དམ་ཐལ་མོ་སྙོབས་ཤིག་ལག་པས་སྙོབ་པའི་སྐུལ་ཚིག་སྙོམས་ལ་འཇུག་མིན་དཔྱད་སྙེས་པ་སྔས་སོགས་ལ་ཉལ་འཕྲེས་བྱེད་པ། །སྙོན་མོངས་ཉོན་མོངས་སམ་ཉོན་མོངས་པར་བྱེད་པ་སྙད་ཀ་སྐྱོན་ནམ་ཁག་འདོགས་པ་བཏགས་པ་རྒྱལ་མཚན་སོགས་སྙོལ་བ་བསྙལ་བའམ་སྐྱེལ་བ། །གཏམ་རྣ་བར་སྙན་པ་འཇེབས་པའམ་རྣ་བ་སྙིགས་མ་ཚིགས་མའམ་རྙོག་མའི་དུས་དང་སྙིགས་ཤིག་སྐུད་པ་གཏམ་ཟས་སྙོད་པ་རིང་དུ་གཏོང་བ་འཆད་པ་ཟས་ཁ་ནས་ཁར་འཇུག་པའམ་བླད་པ་ལྟ་བུ། །སྙང་སྙོགས་བྱེད་པ་ཉག་ཉག་བྱེད་པའམ་རྨུགས་པ་ལྟ་བུ་ཡིན་ནམ་སེམས་སྙོམས་པ་མཉམ་པར་བྱེད་པའམ་འབྲིང་ངམ་བདེ་བར་གནས་པ་དང་སྙོམ་གཅིན་སྙི་སྙུལ་སྙུང་སྙིག་སྙོབ་སྙེན་སྙེར་སྙུག་སྙོར་སོགས་སར་བཏགས་ཉའོ། །༼བརྙ༽མེ་ལོང་གི་གཟུགས་བརྙན་པའམ་པོ་གཡར་བའམ་པོ་དང་ཚབ་སྒྲ་བརྙན་ཡང་དེ་བཞིན་ཏེ་བྲག་ཅ་གཞན་ལ་བརྙས་པ་རྔན་ཆན་བྱས་པ་དང་བརྙས་ཐབས། །མངའ་དབང་བརྙེས་པ་ཐོབ་པ་ཕྱག་བརྙན་ལག་གཡར་རམ་ཚབ་སྟེ་གཡོག་འཁོར་བརྙན་པོ་གཡར་པོའི་དོན་བརྙས་པ་གཡས་པའམ་གཡར་བ། །གོས་སོགས་བརྙིངས་པ་རྙིང་བ་ཁ་བརྙོགས་པ་ཁ་འདྲིས་པའམ་ལང་ཤོར་དང་ཆུ་རྙོག་སྣང་བརྙན་སྐུ་འདྲའམ་འདྲ་ཅོག་བསྙན་པ་གཡར་བ་བརྙང་ལྟར་ན་རྙོང་བ་དང་བརྙིང་བརྙོག་བརྙ་སོགས། །བས་འཕུལ་ར་མགོ་ལྡན་པའི་ཉའོ། །༼བསྙ༽དགེ་བསྙེན་དང་བསྙེན་གནས་དང་བསྙེན་རྫོགས་ཏེ་སྤང་བྱ་ལྔ་བརྒྱད་ཐམས་ཅད་སྤོང་བར་མནོས་པའི་སོ་ཐར་གྱི་སྡོམ་པ་ཡིན་བསྙེན་པ་
86.	ཉེ་བ་ཕྱི་མ་ལ་རྫོགས་བསྙེན་དུ་ཡང་འགྱུར་བསྙེན་པ་བསྟེན་པ་ཉེ་བར་བྱས་པ་འགྲོགས་པ། །བསྙོན་ཅན་བསྙོན་མཁན་བསྙོན་དོར་མིང་ཙམ་དང་བསྙོན་བཙུགས་པ་བསྙོན་ཏོལ་མིང་ཙམ་སྟེ་བསྙོན་པ་ཡིན་པ་ལ་མིན་པའམ་མིན་པ་ལ་ཡིན་པར་བརྗོད་པ་དང་། །བསྙེན་པ་དང་ཉེ་བའི་བསྙེན་པ་བསྒྲུབ་པ་དང་སྒྲུབ་པ་ཆེན་པོའི་ཡན་ལག་བཞི་ལྟ་བུ་བསྙེན་ཅིང་བཀུར་བ་ཞབས་ཏོག་སོགས་ཕྱེ་མ་ཞིབ་མོར་བསྙིལ་བ་སྙིལ་བ་འཐག་པ། །གཏམ་བསྙད་པ་སྙོད་པ་བཤད་པ་བསྙམས་པ་སྙོམས་པ་མཉམ་པར་བྱས་ནས་ལག་པ་བསྙལ་བ་བསྙུལ་ཡང་སྣང་སྟེ་བཀྲུས་པའི་དོན། །ཕྱིར་ཕྱི་རོལ་དུ་བསྙིལ་བ་བསྐྲད་པའམ་བཏོན་པ་མལ་དུ་བུ་སོགས་བསྙལ་བ་སྙོལ་བ་ལྷུང་བཟེད་བསྙིགས་པ་སྙིག་པ་སྙིགས་མར་བྱས་པའམ་ལྷུང་བཟེད་གདམས་པའི་ལྷག་མར་བྱས་པ། །ལག་པས་བསྙབས་པ་སྙོབ་པ་རེག་པ་བསྙུང་བ་ན་བའམ་ནད་ཀྱི་གཞི་ཡིས་བསྙུན་པ་སྙུན་པ་ན་བར་འགྱུར་བའམ་ན་ཟིན་པས་བསྙེངས་པ་འཇིགས་པ། །བསྙེལ་པ་བརྗེད་པ་མེད་པ་ནས་དང་ཉེས་ཅན་བསྙོར་བ་སྙོར་བ་རྡུང་བའམ་བཤིག་པ་ཡོ་བྱད་སྤྱད་དངོས་བསྙུངས་པ་སྙུང་དུ་བཏང་བ། །བསྙེན་པ་ཉེ་བའམ་ཉེ་བར་བྱེད་པ་སྲིང་བ་རིང་བའམ་རིང་བར་བྱེད་པ་ཟས་བསྙོད་པ་སྙོད་པ་ཁ་ནས་ཁར་འཇུག་པའམ་བླད་པ་ལྟ་བུ་དང་བྱིན་པའམ་གསོ་བ་སྐྱུ་གང་མཚོན་གང་བསྙུག་པ་སྐྱུགས་པའམ་འབྱུག་པ། །བསྙེམས་པ་སྙེམས་པས་རྗེས་སུ་བསྙེགས་པ་སྙེག་པ་ཁྲོ་བའི་གཉེར་མ་བསྙེར་བ་བསྡུས་པའམ་བསྟན་པ་དང་བསྙེག་བསྙིག་པ་བསྙང་བསྙགས་བསྙམ་བསྙབ་རྗེས་བསྙགས་ཀྱང་སྣང་བསྙེམ་སོགས། །བས་འཕུལ་ས་མགོ་ལྡན་པའི་ཉའོ། །༼ཏ༽  ཏེ་པོར་སྲ་བ་དམ་པ་དྲག་པ་ཤིན་དུ་ལེགས་པར་ཏི་སེ་གངས་རིར་གོ་
87.	ཏལ་མ་དེ་མ་ཐག་པའམ་མ་ཐོགས་པར་གོ་སོང་བཞུད། །ཛཱ་ཏི་སྨན་གྱི་ཁྱད་པར་སྣ་མ་ཏང་ཀུན་སྔོ་གོ་སྙོད་འདྲ་ཞིང་དྲི་ཞིམ་ཅན་ཏིག་ཏ་ཏི་ཀྟའི་ཟུར་ཆག་སྟེ་སུམ་ཏིག་སོགས་ཏིལ་དཀར་ནག་ཏིལ་ལ་སྣུམ་ལྟ་བུ། །ཏུག་ཏུག་དང་ཏོང་ཏོང་དང་ཏོག་ཏོག་ཅེས་པའི་སྒྲ་བྱུང་ན་དེ་དང་དེ་ཟེར། །ཏེལ་པ་སྟེའུ་དང་མེ་ཏེལ་ཏོག་རྩེ་འཇོར་བུ་དབྱུག་ཏོ་དབྱུག་པའམ་ཕྱག་མཚན་ཞིག་དང་། །དབུ་ཡི་གཙུག་གཏོར་སྤྱི་ཏོར་ཐོར་ཏོ་ཐོར་ཚུགས་སྤྱི་ཏོར་གཙུག་ཏོར་ཏོག་དཔལ་ཏེ་རྩེ་མོ་ཕུད་མཆོག་དང་སྒྲ་ཞིག་ཀྱང༌། །མུ་ཏིག་རིན་ཆེན་ཞིག་མུཀྟིའི་སྒྲ་ཉམས་པ་མེ་ཏོག་པདྨ་སོགས་སམ་བསོད་སྙོམས་སམ་ཟླ་མཚན་ཏམྦུ་ལ་ཟས་ཤིག་གམ་སོ་རྩི། །ལོ་ཏོག་ལོ་ཐོག་རྩི་ཏོག་རྩྭ་ཐོག་ཟ་མ་ཏོག་རིན་ཆེན་གྱི་སྣོད་དམ་མངར་ཆའི་སྣོད་དམ་གའུ། །ཏིང་ངེ་འཛིན་པ་མཉམ་པར་འཛིན་པ་རྡོ་རྗེ་ལྟ་བུ་སོགས་མདོ་དཀོན་མཆོག་ཏ་ལ་ལ་སྒྲོན་མེའི་དོན་ཡིན། །ཏིང་ལོ་ཟན་ཀོང་ཏལ་ཅུང་ཟད་དམ་ཡིད་ཙམ་ཏིག་ཏིག་ངེས་ངེས་མེད། །ཡོན་ཏན་སྐྱོན་མིན་དགེ་བ་ལེགས་པ་ཁེ་དང་ལྕི་ཡང་སོགས་ཞབས་ཏོག་བསྙེན་བཀུར་རམ་དྲིན་ཅན་ལ་ཕན་པ་ནན་ཏན་དོ་གལ་ལམ་ནན་ཏར་རམ་བརྩོན་པ་དང་། །ནན་ཏུར་ཁྲིམས་ཀྱི་ཆད་པའམ་ཆད་ལས་གལ་ཏེ་གལ་སྲིད་བརྟག་པ་མཐའ་གཟུང་གལ་ཏེ་ན་གོའུ་ཏ་མ་རིགས་རྒྱུད་ཀྱི་ཁྱད་པར་རམ་ཐུབ་པ། །ཁ་ཏོན་ཁ་འདོན་གྱི་མིང་ཙམ་ཞལ་ཏ་ཁ་ཏའམ་བྲན་གཡོག་ནན་ཏར་ནི་བཟང་པོ་དང་ནན་ཏན། །ཏ་ཟིག་ཀླ་ཀློའི་ཡུལ་ཞིག་ཏ་མིང་རྒྱ་ནག་གོང་མ་ཏ་མིང་ལྟ་བུ་ཏ་ཞེས་པ་རྒྱ་ནག་གི་སྐད་དེ་ཆེན་པོའི་དོན་ཏེ་ཏཱའང་སྣང་ཏའི་སི་ཏུ་དང༌། །ཏཱི་ཤྲི་དང་ཏ་དབེན་དང་ཏ་ཧུང་བཞི་རྒྱ་ནག་གི་གོ་སའི་མིང་དང་ཕྱི་མ་དར་དམར་ལའང་འཇུག་པ་དང་། ཏཱ་ར་ཎ་རྟ་བབས་ཏེ་གཞལ་ཡས་ཁང་གི་སྒོའི་ཕྱི་ན་ཡོད་པའི་ཀ་བ་རྒྱན་ཅན་སོགས་དང་ཏེའུ་ཤང་ཤང་ཤང་གིས་བཏེག་པའི་ཁྲི། །ཏམ་བུ་ར་སྒྲ་སྙན་ནམ་རྒྱུད་
88.	མང་དང་ཏིང་ཡོན་ཆབ་ཀྱི་སྣོད་ཏིང་ཤག་རོལ་མོ་ཞིག་ཏིང་ཤགས་ཀྱང་སྣང༌། །ཉོ་ཏི་དང་ཏ་ལ་གཉིས་ཤིང་གི་བྱེ་བྲག་ཏྲེས་སམ་ཕྱེ་མའི་མིང་ཞང་ཞུང་གི་སྐད་དང་། །ཤང་ཤང་ཏེའུ་བྱ་ཤང་ཤང་ཆུང་ངུའམ་ཕྲུག་གུ་ཏེ་ཏེ་བརྡུང་བྱའི་རྔ་བརྡུང་། །འོན་ཏང་འོན་ཀྱང་ཡིན་མོད་ལིང་ཏོག་མིག་སྒྲིབ་བྱེད་དང་འོན་ཏེ་ཏ་ཐཱ་ག་ཏ་གལ་ཏ་སུ་ག་ཏ་ཏུར་གྱིས་དྲན་ལྷག་བཅས་ཀྱི་ཏེ་སོགས་ཏ་རྐྱང་ངོ་། །༼གཏ༽གཏན་ནམ་གཞག་རྒྱུན་གྱི་དོན་བསམ་པ་དམིགས་ཡུལ་ལ་གཏན་དུ་བར་གནས་པ་གཏན་དུ་གནས་པ་ལས་མི་འདའ་བར་བྱེད་པའི་ཚིགས་མཚམས་སུ་གྱུར་པ་སྒྲུབ་བྱེད་དམ་རྟགས་སོགས་གཏམ་བརྗོད་པ་གཏམ་པ་བཤད་པ། །གཏུན་བུ་མས་གཏུན་ལག་པ་ལ་སོགས་པར་གཏད་པ་གཏོད་པ་བྱིན་པ་བཀལ་བ་ཕོག་པ་གཟིར་བ་མཐུ་གཏུན་ཤིང་ཡས་གཏུན་གཏུབས་པ་དུམ་བུར་འཐུབ་པ། །བརྡུང་གཏག་རྡུང་འཚོག་གཏོང་བ་རྒྱབ་པའམ་སྦྱིན་པ་དང་གཏང་རག་ལེགས་འབུལ་གཏང་པ་སྦྱིན་པ། །གཏེར་འབྱུང་གནས་སམ་ངེས་པར་འཛིན་པ་མཛོད་ནོར་ཁང་ཡོངས་སུ་གཏམས་པ་གང་བ་བཅོལ་བ་གཏད་པ་བཤད་པ་གཏོར་མ་འབྱུང་གཏོར་སོགས་ཟན་དང་ཆུ་མེ་ཏོག་གཏོར་བ་འཐོར་བ་བཀྲམ་པ་ཁ་འཐོར་དུ་འཇུག་པ། །བུ་ལོན་ལེན་པའི་ནོར་གྱི་གཏའ་མ་དང་གཏེང་པ་དང་གཏའ་གསུམ་བུ་ལོན་གྱི་ཚབ་ལྟ་བུར་བཞག་པའི་དངོས་པོ། །གཏན་པ་སྒོ་གཏན་ནམ་སྒོ་གླེགས་ཀྱིས་བཀག་པ་མེད་པའི་སྦྱིན་པ་བར་མ་ཆད་པའི་སྦྱིན་པ་གཏོང་བ་དང་གཏང་བ་གཉིས་སྟེར་བ་འདོར་བ་གློད་པ་རྒྱབ་པ། །གཏུམ་པོ་ཁྲོ་རྔམ་ཅན་ནམ་གདོལ་བའི་དོན་ཞབས་རྐང་པ་ལ་སྤྱི་བོས་གཏུགས་པ་རེག་པའམ་ཐུག་པར་བྱེད་པའམ་བསྟེན་པ་ཟད་པའི་དོན་ཅན་གྱི་གཏུགས་པ་འཛངས་པ་ཀླས་པ་ཐུག་པ་ཡང༌། །ལྷ་ཆེན་ལ་གོ་བའི་གཏོགས་འདོད་དབང་ཕྱུག་གཞན་ལ་རྫས་སོགས་གཏོད་
89.	པ་གཏད་པ། །འབེམ་མདའི་དམིགས་ཡུལ་ལྟ་བུ་ལ་གཏོད་པ་གཏད་པ་གཟིར་བ་དང་བསྒོམ་བྱར་དམིགས་པ་བསམ་པ་གཏོད་པ་གཏད་པ་རྩེ་གཅིག་ཏུ་སེམས་པ་དང་གཏོད་ཅིག་ཀྱང༌། །གཏི་མུག་མ་རིག་པ་རྨོངས་པ་གཏོལ་ཆ་རྒྱུས་གདེང་ངེས་པ་ཐབས་མེད་མཚང་སྐྱོན་ནས་གཏོལ་བ་འབྲུ་བ། །ཁྲག་གཏར་བ་གཙག་པ་འདོན་པ་ཆུ་དང་སྣུམ་གཏིགས་པ་ཐིགས་པ་འབས་ཏུ་འཇུག་པ་སེ་གོལ་གཏོགས་པ་རྒྱབ་པ། །ནོར་བཅོལ་བའི་དོན་ལ་འཇུག་པའི་གཏམས་པ་གདམས་པ་དང་གྲངས་ཀྱི་ཁྱད་པར་གཏམས་དཀྲིགས། །སྒོའི་གཏན་པ་གདན་བུའམ་སྒོ་འཕར་གཏིང་དབུས་ཀྱི་མཐའ་འམ་དཀྱིལ་ཟབ་མོ་དཔག་དཀའ་བ་མུན་པ་དང་སྤྲིན་སོགས་གཏིབས་པ་བཀྲིགས་པ་ཚོགས་པ། །གཏུར་བུ་སྣམ་སྦྱར་སོགས་ཀྱི་སྣོད་སྤོས་རེང་སོགས་གཏུལ་བ་སྦར་བའམ་བདུག་པ་རི་བོ་ལ་སོགས་པའི་གཏོས་ཆེ་ཆུང་གི་ཚད་དམ་བོང༌། །མགོ་བོ་སོགས་གཏུམས་པ་གཡོགས་པ་མཐའ་ལ་གཏུགས་པ་ཟད་པ་ཐུག་པ་བཀག་པ་བཀར་བ་ཁོངས་ཕྱོགས་སུ་གཏོགས་པ་འཐེ་བ་འདུས་པ་བརླན་པ། །གཏན་དུ་གནས་པ་ལ་འབེབས་པ་དོན་གནས་དང་མཐུན་པར་བྱེད་པ་དང་གཏུམ་མོ་གཏར་ཁ་གཏི་ཐུག་གཏོང་བ་སོགས་གས་འཕུལ་ཏའོ། །༼བཏ༽བྱ་སྒྲོ་མདའ་ལ་དོན་དུ་མེད་ཀྱང་སྦྱར་བ་ལྟར་མེད་པ་ལ་ཡོད་པར་བཏགས་པ་སྦྱར་བ་བཞག་པ་འདོགས་པ་མིང་བཏགས་པ་བརྡའམ་ཐ་སྙད་སྦྱར་བ་འདོགས་པ་ཁ་བཏགས་ལྷ་རེག་གམ་དར་དང་ཕམ་པར་བྱས་པ་བཏགས་པ་གཡོགས་པ་བཅིངས་པ་བརྒྱན་པ་འདོགས་པ། །སྤྱིར་བཏང་བ་དམིགས་ཀྱིས་མ་བསལ་བའམ་ཐུན་མོང་དུ་བཏང་བའམ་ཐུན་མོང་བློ་སོགས་ཀྱིས་བཏང་བ་གཏོང་བ་དོར་བ་སྔགས་མེ་ཏོག་བཏུ་བ་དང་ཚད་མ་མངོན་པ་བསླབ་པ་མདོ་ཀུན་ལས་བཏུས་པ་གཉིས་འཐུ་བ་སྡུད་པ། །སྲོལ་བཏོད་པ་ལུགས་ཀ་དོད་དུ་འཇུག་པའམ་འཛུགས་པ་གདན་དང་གཞི་བཏིང་བ་
90.	འདིངས་པ་འགྲེམས་པ་རྐྱོང་བ་འཛུགས་པ་ས་བོན་སྐྱེད་བྱེད་ཀྱི་རྒྱུ་བཏབ་པ་འདེབས་པ་རྒྱབ་པ། །བཏང་བཟུང་ནི་ཀླུ་ཞིག་དང་རི་བཏང་བཟུང་གིས་དོན་གཉིས་ལ་གོ་བཏེག་པ་འདེབས་པ་གྱེན་དུ་སློང་བ་འཇལ་བ་འགྲོ་བ་གསོལ་བ་ཞུ་བ་བཏབ་པ་ཕུལ་བ་འདེབས་པ་བཏུད་པ་འདུད་པ་དགུ་བའམ་ཕྱག་འཚོལ་བ། །བཏགས་སོ་ཐ་ག་པའི་འཐད་སྤྱད་ཀྱི་བྱེ་བྲག་རྒྱས་བཏབ་པ་རྟགས་ཀྱིས་མཚན་པ་བཟའ་བྱའམ་བཟའ་བ་ཟས་བཏུང་བྱའམ་བཏུང་བ་སྐོམ་བཏུབ་པ་བླའམ་རུང་བ་དང་གཏུབས་པ། །མེ་ཏོག་དང་སྤུ་བཏོགས་པ་འཐོག་པ་འཐེན་ནས་ཐ་དད་དུ་བྱེད་པ་རྩ་བ་སོགས་བཏོན་པ་འདོན་པ་འབྱིན་པ་བཀོག་པ་བཀོལ་བ་བཏགས་པ་ཕྱེ་དང་ཐག་འཐག་པར་ཤེས་དགོས་ཤིང་བཏུལ་བ་བཀོལ་བའམ་ལས་སུ་རུང་བ་དང་ཕམ་པར་བྱས་པ་འདུལ་བ། །མགྲིན་པ་གྱེན་དུ་བཏེག་པ་སྒྲེང་བ་འདེགས་པ་དང་བཏོག་བཏག་བཏང་སྙོམས་སྦྱིན་བཏང་བྱ་བཏང་སོགས་བས་འཕུལ་ཏའོ། །༼རྟ༽མི་དགག་ཚིག་རྟག་པ་བརྟན་པ་འགྱུར་མེད་རྒྱུན་པ་མི་ཉམས་པ་རང་བཞིན་ཟད་མེད་རྒྱུ་མི་འཆད་མཉམ་ཉིད་རྟབ་རྟབ་བྲེལ་བྲེལ་ཚབས་ཚབས་སྐྲག་ཚུལ་རྟབ་རྟབ་པོ་ཡང་སྦྱར་དབང་པོ་རྟུལ་བ་མི་རྣོ་བ་བརྟུལ་བ་དང་རྟུལ་པོ་རྟགས་སྐྱོས་མ་མཚན་མ་རྒྱ་སྒྲུབ་བྱེད་མཚོན་བྱེད་ཤེས་བྱེད། །མི་རྟོག་པ་ཡེ་ཤེས་དང་གཉིད་ཀྱི་ཤེས་པ་དང་དབང་ཤེས་སོགས་ཏེ་མི་སེམས་པའི་དོན་ཡིད་རྟོན་པ་ཆ་འཇོག་པའམ་ཡིད་ཆེས་པ་ཡིད་བརྟན་པ་རྟོག་པ་དཔྱོད་པ་དང་ལྡན་པ་རྟོགས་པ་ཤེས་པ་དང་ངེས་པ། །དུས་རྟག་ཏུ་རྟག་པར་རྟ་མགྱོགས་འགྲོ་ལ་རྟེའུ་རྟ་ཕྲུག་གམ་ཆུང་ངུ་སྐྱེས་པ་རྟིང་མ་རྗེས་མ་ཕྱི་མ། །རྟོལ་གོག་གླང་དང་མཛོ་མོ་འདུས་པའི་བུ་རྟོལ་ཕོའམ་མོ་རྟིང་པ་རྐང་བའི་ཕྱི་རྟིང་རྟོད་པ་འཆིང་བས་བཅིངས་པ་རྟོད་ཐག་རྟོད་ཕུར་སོགས་ཀྱང༌། །རུ་རྟ་ཞེས་པས་སྨན་བྱེ་བྲག་པ་ཞིག་གོ་བར་བྱེད་ཉམས་ཤེད་མོ་རྟས་པ་རྒྱས་པ་གནས་
91.	སུ་རྟོལ་བ་སླེབ་པའམ་འབྱོར་བ་དང་རྣག་རྟོལ་བ། །མོང་རྟུལ་བླུན་པོ་རྟུལ་ཕོད་སྙིང་སྟོབས་ཆེ་བའམ་ཕ་རོལ་གནོན་པ་རྟེན་གཞི་ཡན་ལག་ཅན་གནས་པ་སྐྱོས་མ་སྐྱབས་སོགས་རྟེན་ཅིང་འབྲེལ་བར་འབྱུང་བ་སྟོང་ཉིད་ཡོད་པ་དངོས་པོ་ལྟས། །མཆོད་པའི་རྟེན་བརྒྱད་ལྟ་བུ་རྟ་བབས་ཏཱ་ར་ཎ་བྱ་མ་རྟ་བྱ་རྟ་མིན་པའི་མྱུར་འགྲོ་སྟེ་ཕོ་ཉའམ་བང་ཆེན། །རྟ་ཐུལ་ལྔ་སྡེའི་གཅིག་རྟ་དབྱངས་སློབ་དཔོན་དཔའ་བོ་རྟོག་གེ་པ་རྟོག་པ་པོའམ་དཔྱོད་མཁན་ཏེ་སོ་སྐྱེ་ལྟ་བུ་དང་རྟོག་གེ་སྡེ་ལྔའམ་འབར་བ་ཡང༌། །མི་གཙང་བ་ལ་གྲགས་པའི་རྟུག་པ་སྐྱག་པ་དང་རྟུག་དྲི་དང་རྟོན་པ་བཞི་ལྷ་རྟེན་རྣམ་རྟོག་སོ་སོར་རྟོག་པ་རྟོགས་པ་བརྟན་པའམ་དབང་དུ་བྱ་བ་རྟུལ་བ་སྡུད་པ་འཇམ་པ་འདུལ་བ་དཔའ་བ་ཞན་པ་མི་རྣོ་བ་རྟུལ་ཅིག་རྟེན་ཅིག་སོགས་རར་བཏགས་ཏའོ། །༼ལྟ༽ལྟོ་བས་འགྲོ་བ་བྲང་འགྲོ་སྦྲུལ་ལྟོ་འགྲོའི་སྒྲ་ཡང་འཐད་ལྟག་པ་སྐེ་རྒྱབ་ཀྱི་སྟེང་ཆ་དེ་ལྟ་བུ་མཚུངས་པ། །ལྟོ་བས་འཕྱེ་བ་འགྲོ་བས་བདག་གི་ཁྱད་པར་ལ་གོ་བའི་སྒྲ་ལྟེ་བ་ལུས་ཀྱི་དབུས་ཆ་ས་སོགས་ཀྱི་དཀྱིལ་མ་གཞི་ངོ་མར་གོ་ལྟད་མོ་གཟིགས་མོ་ལྟ་བ་བལྟ་བའམ་གྲུབ་མཐའི་ལྟ་བ། །ལྟོ་བ་གྲོད་པ་ཕོ་བ་མངལ་དཀྱིལ་ལྟོ་ཟས་སམ་བཟའ་བྱ་ཡིས་ལྟིར་གྱིས་ལྟེམ་གྱིས་ཏེ་བཀང་བའི་ཚུལ། །བུར་བུ་རམ་མར་ཚོས་སོགས་ཀྱི་ལྟང་ཚེ་རྐྱལ་པའམ་སྣོད་འགྲང་པ་རྒྱགས་པ་ལྟོགས་པ་བཀྲེས་པ་ད་ལྟ་དུས་ཀྱི་ཁྱད་པར་རམ་མྱུར་བ་ལྟོས་ཤིག་ལྟ་བར་བྱོས་དང་ལྟོས་པ་ཞུ་བ་དང་གཅིག་ལ་གཅིག་ལྟོས་པ། །དངོས་ལྟར་དུ་སྣང་བ་མངོན་པ་ཡང་དག་མིན་པ་ལྟག་ཆོད་སུན་འབྱིན་ལྟར་སྣང་གྲུབ་མཐའི་ལྟ་བ་ཕྱིན་ཅི་ལོག་གི །ལྟུང་བ་ལྷུང་བར་བྱེད་པ་སྟེ་ལྟུང་བ་སྡེ་ལྔ་སོགས་ཀྱིས་ལྟས་མཚན་མ་ངན་པ་མི་ལེགས་པ་ལྟ་ཆོས་ལྟ་ཞོག་སྲིད་ཀྱང་མི་ཤེས་ཞེས་པའི་ལྟ་ལྟ་བུ་ཅི་སྨོས། །ལྟེང་རྒྱས་འོད་སྲུངས་ཀྱི་བྱེ་བྲག་གམ་ལྟེང་ཀ་རྒྱས་པ་ལྟེང་ཀ་ཆར་ཆུ་འཁྱིལ་བའི་གཤོང་བུ་ལྟེམ་གྱིས་ལྟིར་གྱིས་
92.	གང་པ། །རེ་བའམ་ལྟོས་པ་བློ་གཏད་བྱེད་པ་དང་མིང་ཙམ་ཇ་ལྟ་ཕར་ཞོག་ཆུ་ཡང་མེད་མདའ་ཡི་ལྟོང་ཀ་གཞུ་རྒྱུད་དང་སྦྱར་རྒྱུའི་ཁ། །ལྟར་ལྟར་དབྱིབས་སམ་མངལ་གྱི་གནས་སྐབས་ཤིག་ལྟེམ་རྐྱང་ངམ་ལྟེམ་ཀྱང་མི་བརྟན་པའམ་མཐོ་དམའ་དང་ལྟེབ་ལྟབ་ལྟོས་གྲུབ་ལྟར་ད་ལྟར་ལྟག་གོང་སྟེང་ཡན་ལ་འཇུག་པ་སོགས་ལར་བཏགས་ཏའོ། །༼སྟ༽བསྟན་བྱ་སྟོན་པ་བསྟན་པ་དང་སྟོན་པོའི་དོན་བཞུགས་པའི་སྟངས་ཀ་འདུག་ཚུལ་བཀུར་བའི་ཡུལ་དུ་སྟི་བ་གནས་པར་བྱེད་པ་སྟེ་མཆོད་པ་སྟོབས་ཤིག་བྱིན་ཅིག་རོལ་ཅིག་བྱོས་ཤིག །སྟེས་སམ་སྟེས་དབང་སྟབས་ལེགས་མུ་སྟེགས་བྱེད་དམ་པ་ཕྱི་རོལ་པ་བྱད་སྟེམས་མཐུ་གཏད་ཀྱིས། །མི་སྟོ་མི་སྐྱོན་ལྟ་སྟངས་ལྟ་ཚུལ་མེ་སྟག་མེའི་ཚ་ཚའམ་ལོ་སྟེགས་བུ་གཏོར་སྟེགས་སོགས། །སྟ་གོན་འོག་གྲབས་སྟོང་བ་ཕན་པའི་གྲོགས་རོགས་ཤ་སྟག་འབའ་ཞིག་གམ་ཁོ་ན་བྱེད། །གཞོགས་སྟེགས་ཟུར་མིག་འཇོ་སྒེག་མཛེས་པའི་རྣམ་འགྱུར་སྟངས་སྟབས་གོམ་པ་འདོར་ཚུལ་སྟ་ཟུར་དཀུའམ་དཔྱི་སྟོན་པ་བསྟན་པ། །ཤིང་སྟག་པ་གྲོ་གའི་ཤུན་ཅན་གྱི་ཤིང་སྟུག་པོ་མཐུག་པོ་སྲ་བ་གར་མའི་ཁྲོད་སྟོབས་ནུས་པའམ་ཡེ་ཤེས་ཅན་སྟག་གཅན་གཟན་ཞིག །དགྲ་བོ་འཇོམས་བྱེད་ཀྱི་སྟ་རེ་མཚོན་སྟ་རེ་ཤིང་གཅོད་བྱེད་སྟེའུ་སྟ་རེ་ཆུང་བའམ་ཏེལ་པ་སྟོར་བ་འབོར་བའམ་རླག་པ། །ཤིང་སྟར་བུའི་ཞུན་མ་སྨན་ལྟར་ཐོག་གི་ཁཎྜ་སྟར་གའམ་ཀ་ཁམ་བུ་ཞིག་ལ་གོ་བའི་མིང་སྟོན་མོ་དགའ་སྟོན་ཤིང་སྟོན་སོགས་སྟེར་བ་སྦྱིན་པ། །ལུས་སོགས་ཀྱི་སྟོད་དཀྱིལ་ཡན་ཆད་ལ་གྲགས་སྟན་གདན་དང་སྟུ་མོ་མཚན་མ་དགག་ཚིག་སྟོན་པ་བསྟེན་པའི་རྟེན་པའི་བྱེ་བྲག་གམ་འགྲོགས་པ་དང་སྟེན་ཅིག་སྟོན་ཡང་སྣང༌། །སྟོན་ཀ་དང་དཔྱིད་ཀ་དུས་ཀྱི་ཁྱད་པར་གང་བ་འཕེལ་བའམ་གཏམས་པ་དང་སྟོང་པ་འགྲིབ་པའམ་འབྲི་བ་ཡ་སྟགས་མདོས་ཡས་དང་སྟགས་གྲོང་ཚིག་སྟོང་ཕྲག་བརྒྱ་ཚོ་བཅུ། །
93.	སྟིམ་པ་ཐིམ་དུ་འཇུག་པར་བྱེད་པ་སོ་སྟོ་སོ་ཟིང་སོ་ཐགས་མི་བཟང་བར་གོ་སྟོར་ཁུང་མི་གཙང་བ་ཁྲུས་ཆུ་སོགས་འབབ་པའི་ཁུང་བུ་དང་། །སྟང་ཟིལ་དངུང་རྡོ་སྟབས་གཅིག་གོམ་འགྲོས་གཅིག་ལྷན་ཅིག་གི་སྟབས་ཅིག་ལ་ཡང་འཐད་སྙམ་སྟབས་འབུལ་སྟབས་ཀ་སོགས་སྟར་ཕྲེང་བརྒྱུས་པ་བརྒྱུ་བ་སྟེང་མ་ཐོག་ཀ་གོང་བླ། །སྟོང་པ་ཟོམ་སྟོང་ཁང་སྟོང་ལྟ་བུ་སྣོད་ནང་དུ་དངོས་པོ་གཞན་མེད་པའི་དོན་སོགས་སྟོང་པ་ཉིད་རང་བཞིན་མེད་པ་རྟེན་འབྱུང་སོགས་དང་སྟར་བ་སྒྲིག་པ་རྒྱུད་པ་ཕྱི་དོར་བྱེད་པ་ཉམས་སུ་ལེན་པ་གཟབས་པ་དང་ཆ་སྟ་སྟེག་ཆོས་འཕང་སྟོད་སྟོངས་སྟངས་ཀ་སྟུད་སྟིབས་སོགས་སར་བཏགས་ཏའོ། །༼བརྟ༽བརྟག་པ་དང་དཔྱད་པ་གཉིས་རྟོག་དཔྱོད་དེ་འཇལ་བའི་དོན་ཡུལ་དང་བསླབ་པའི་གནས་སུ་བརྟན་པ་གནས་པ་མི་ལྡོག་པ་ཀུན་ཏུ་བརྟགས་པ་བློས་བཞག་པ་གཉིས་སྣང་ལྟ་བུ་ངོ་བོ་ཉིད་གསུམ་གྱི་གཅིག་བརྟགས་པ་རྟོག་པ་དཔྱད་པ། །ཡིད་བརྟན་ཡིད་རྟོན་ནམ་ཡིད་བརྟན་པོ་བརྟད་པ་གློ་བུར་བ་བརྟུལ་བ་བསྡུས་པ་སྤངས་པ་ཞུགས་པ་འཇུག་པ་ལེན་པ་སྟེ་སྤྱོད་པ་བརྟན་པའམ་པོ་རྟག་པ་བྱང་སེམས་སམ་འགྱུར་ལྡོག་མེད་པ། །སྒོ་ངའི་སྦུབས་སོགས་བརྟོལ་བ་རྟོལ་བ་བཤངས་པ་བརྟུན་པ་བརྩོན་པ་རྟུན་པ་སྤྱི་བརྟོལ་ཕོད་པའམ་ངོ་ཚ་མེད་པ་བརྟབས་པ་འཇིགས་པ་རྟབ་པ། །ཡོངས་འདུ་ས་བརྟོལ་དཔག་བསམ་ཤིང་ས་བརྟོལ་ས་ཕུག་སྟེ་ཤིང་བརྟག་པ་རྒྱུད་ཀྱི་དུམ་བུ་བརྟག་པ་གཉིས་པ་དང་སོ་གཉིས་པ་སོགས་དང་བརྟག་པ་བརྒྱད་བརྟུལ་བ་རྟུལ་བ། །བརྟེན་པ་རྟེན་གྱི་ཅིག་ཤོས་ལ་གོ་བརྟེན་པ་རྟེན་པ་གནས་པ་ལྟོས་པ་འགྲོགས་པ་སོགས་ཕུར་བུ་ཕུར་བས་བརྟོད་པ་རྟོད་པ་བཅིངས་པ། །བརྟས་བརྟ་བརྟབ་རྟོག་བྱེད་ཀྱི་བརྟག་བྱ་སོགས་བས་འཕུལ་ར་མགོ་ལྡན་པའི་ཏའོ། །
94.	༼བལྟ༽བལྟོས་པ་ལྟོས་པའི་ས་ཐུབ་དབང་དང་ཕ་སོགས་བལྟོས་པ་ལྟོས་པའི་ཆོས་སློབ་མ་དང་བུ་སོགས་བལྟ་བར་རུང་བ་འོས་པ་མིག་གིས་བལྟས་པ་ལྟ་བ། །བལྟ་བྱ་མིག་ཡུལ་སོགས་སྐུ་དང་རྫིང་བུ་བལྟམས་པ་སྐྱེས་པ་དང་གང་བ་གོས་གདན་གཟན་བལྟབ་པ་ལྟེབ་པ་ལྟབ་པ་ཉིས་ལྟབ་སུམ་ལྟབ་བྱེད་པ་དང་བལྟབས་བལྟ་མཚན་མ་དེ་འདི་ལ་བལྟས་ཞེས་སོགས། །བས་འཕུལ་ལ་མགོ་ལྡན་པའི་ཏའོ། ༼བསྟ༽བསྟི་སྟང་མཆོད་པ་དང་གནས་བསྟུད་པ་མཐུད་པའམ་འདུད་དུ་འཇུག་པའམ་བརྒྱུད་པ་བར་ཆད་དུ་མ་བཅུག་པ་བསྟུད་མ་བརྒྱུད་མ་ཞེས་པའི་དོན་བསྟི་བ་ངལ་གསོ་བའི་གནས་གནས་ཆེན་སོགས་བསྟར་བ་སྟར་བ། །ཐུབ་དབང་གི་བསྟན་པ་ཆོས་དང་བསྟུན་པ་སྟུན་པ་མཐུན་པར་བྱེད་པ་བསྟོད་པ་བསྔགས་པ་དང་འཕང་སྟོད་པ་ལ་འཇུག་པར་འོས་བསྟེན་པ་སྟེན་པ། །བསྟང་བ་ཕན་པའམ་མགོན་གྲོགས་དང་བཅས་པས་མ་བཟུང་བ་དོན་མེད་ཀྱི་བསྟན་བཅོས་སོགས་དགུ་ལྟ་བུ་བསྟན་པ་སྟོན་པ་བཤད་པ། །ཐག་དང་གོས་སོགས་ཀྱི་རིང་པོ་བསྟུངས་པ་ཉེ་བའམ་ཐུང་དུ་བཏང་བ་བློའམ་གདོང་སྣ་བསྟད་པ་ཁ་ཕྱོགས་པའམ་གཏད་པ་སོགས་འགྲོ་ཆས་འགྲོ་བའི་གྲབས་བསྟད་པ་གཤོམ་པ་སྒ་བསྟད་པ་སྒ་རྒྱག་པ། །བསྟིང་བའི་ཚིག་འཕྱ་ཚིག་བསྟིམ་པ་སྟིམ་པས་མི་བསྟོངས་པ་མི་ཕན་མི་སྟོང་མོད་ཀྱང་། །བསྟི་བ་ངལ་གསོར་མེད་པ་མནར་མེད་མངོན་པར་བསྟོད་པ་བསྔགས་པའམ་མངོན་པར་དགའ་བ་བྱིན་ལེན་དང་ཡོ་བྱད་བསྟབས་པ་སྟོབ་པ་དང་བསྟིས་པ་བསྟབ་པ་བསྟིམས་པ་བསྟུང་བ་སོགས། །བས་འཕུལ་ས་མགོ་ལྡན་པའི་ཏའོ། །
95.	༼ཐ༽ ཐུན་མོང་སྤྱི་ཐུན་ཐུ་བོ་རྒན་པའམ་གཙོ་བོ་ཕུ་བོ་ཐ་གྲུ་ཡུལ་གྲུའམ་རྒྱ་ཁྱོན་ཆེ་བ། །ཐུ་མི་སམྦྷོ་ཊའི་རུས་ཐོན་མི་ཞེས་པ་ཐོན་ཡུལ་གྱི་ཐུ་མི་བསྡུས་པ་འདྲ་ཐོར་ཅོག་དང་ཐོར་ཚུགས་གཉིས་དོ་ཀེར་དང་། །ཐ་མ་དམན་པ་ཕྱི་མ་ཆུང་ངུ་ཐ་མ་ན་ཆུང་ངུན་ཐྲིག་ཐྲིག་ལྷམ་གྱི་སྒྲ། །ཐུར་གྱེན་མིན་པའམ་ཐུར་མ་དང་ཐ་མལ་ཕལ་པ་རང་བཞིན་དང་ཐུལ་ཐར་ཐང་ཐེག་ཐོགས་ཐུམ་པོ་ཐིག་ལེ་ཐུག་ཐུགས་ཐོན་ཐུབ་པ་ཐུ་བ་ཐལ་འགྱུར་ཐོད་པ་ཐལ་བ་སོགས་ཐ་རྐྱང་ངོ་། །༼མཐ༽མཐོ་བ་མཐོན་པོའི་རིས་ཕྱོགས་སམ་རིགས་མཐའ་དག་པ་ཐམས་ཅད་མཐའ་ཀླས་པ་མཐའ་ཡས་སམ་མཐའ་གཏུགས་པ་མཐོང་མིག་གིས་རིག་པ་མཐོང་ལམ་སོགས། །མཐའི་ཆར་ཐུག་པ་མཐའ་ལ་རེག་པ་ནུས་པའི་དོན་ཅན་གྱི་མཐུ་སྟེ་སྟོབས་དང་ངན་སྔགས་མཐུན་པ་མཚུངས་པ་གཅུགས་པ་འབྱོར་བ་མི་མཐུན་པ་སྔ་མའི་ལྡོག་ཕྱོགས། །ལག་པ་སྣོད་སོགས་ཀྱི་མཐིལ་ལྟོ་བའམ་འོག་གི་ཆའམ་དཀྱིལ་ལམ་གཞི་ལྟ་བུ་མཐེ་བོང་ངམ་བོ་སོར་མོ་སྦོམ་ཤོས་མཐེའུ་ཆུང་སོར་མོ་ཕྲ་ཤོས། །མཐོན་ག་དང་མཐོན་ཀ་དང་མཐིང་ག་སྔོན་པོའམ་སྔོ་བ་སྟེ་མིང་མཐའ་ཅི་རིགས་དྲང་ཞིང་མཐིང་ཁ་ལྟ་བུ་ལ་མཐིང་གི་ཁ་དོག་བསྡུས་ཀྱང་འགལ་བ་མེད་ལ་ཚུལ་འདི་རིགས་མཐུན་ཀུན་ལ་སྦྱོར་མཐང་སྨད་གོས་གྱོན་པ་མཐུག་པའམ་བོ་སྟུག་པོ་སྲབ་མིན། །མཐར་གྱིས་རིམ་གྱིས་ཏེ་མཐར་གྱིས་པའི་སྦྱོར་བ་ལྟ་བུ་རྟའི་མཐུར་མགོ་མཐུར་ཐག་མཐོ་སོར་བཅུ་གཉིའི་ཚད་སོགས་གང་བ་ཁ་ཚང་བ་མཐུད་པ་བར་སྦྲེལ་བ་མི་འཆད་པར་བྱེད་པ། །མཐོ་འཚམས་པ་འགྲན་པའམ་གནོད་པ་བྱེད་པ་མཐོ་བཙམས་
96.	པ་མཐོལ་བ་མི་གསང་བར་སྨྲ་བ་སྟེ་སྡིག་པ་བཤགས་པ་མཐོ་ཡོར་མི་འགྲེང་ལྟ་བུའི་རྡོ་རྩེག་སོགས་མཐོ་བ་མི་དམའ་བ་མཆོག །མཐོན་པོ་མཐོ་བའི་མིང་ཙམ་ལ་གོ་བའི་སྒྲ་རྒྱ་མཐོངས་རྒྱ་ཆེར་མཐོང་བའི་གནས་སམ་དཀྱིལ་ཁང་པའི་རྒྱ་མཐོངས་སོགས་ཡུལ་དབུས་ཀྱི་མཐའ་ལ་འཁོབ་པ་ཁྱབ་པའམ་གནས་པ་མཐའ་དོན་དྲུག་ལ་འཇུག་རྟག་ཆད་ཀྱི་མཐའ་སོགས། །མཐིང་རིལ་ཆུ་བྱ་ཞིག་མཐིང་ཁ་སྔོན་པོ་དང་མཐོན་ཀ་ཆེན་པོ་མཐོས་མཐོང་ག་མཐས་ཀླས་པ་མཐུ་བོ་ཆེ་མཐེབ་མཐར་ཆགས་སོགས་མས་འཕུལ་ཐའོ། །༼འཐ༽འཐབ་མོ་འཁྲུག་པར་གོ་ཞིང་འཐབ་པ་ཡང་འཐོན་པ་བཏོན་པའམ་འགྲོ་བ་འགོ་འཐོན་འཐོན་ཕྱག་ལྟ་བུ་དང་འབྱུང་བའི་དོན་ཡང་ཡིན་གྲོགས་དང་རྟ་སོགས་སུ་འཐམས་པ་འཁྱུད་པ་འཛིན་པ་བདག་བྱེད་པ་སྤྱོ་བ་ཤི་སྤར་འཐམས་པ་ལྟ་བུ། །སྤྲིན་དང་རིག་པ་འཐིབས་པ་འཁྲིགས་པ་མི་གསལ་བ་ཆུ་དང་ནོར་འཐོར་བ་གཏོར་བ་འབོར་བ་ཁ་འཐོར་བ་འཐོར་ཞིང་འཐུང་བ་ཁྲུས་ཤིག་དང་། །བློ་དང་ལུས་འཐུམས་པ་གཏུམས་པ་མི་གསལ་བ་མགོ་འཐོམས་པ་འཁོར་བ་མི་ཤེས་པ་དུ་བ་དུད་པ་འཐུལ་བ་འཕྱུར་བ་གཏུལ་བ་ཚོས་པ། །སྲ་བའི་དོན་ཅན་གྱི་འཐས་པ་འཁྲེགས་པ་ཤིན་ཏུ་ཞེན་པ་འཐེམས་ནན་ཞེས་པ་ནན་ཏན་གྱི་དོན་འཐེམས་པ་མི་འཕྱུག་པ་ཆད་ལྷག་སྤོང་བ་ཁ་ཚང་བ་མནན་པ་འཐན་པོ་བརྟན་པོ་ནན་པོ། །ཆུ་སྦྲང་རྩི་ཇ་འཐུངས་པ་བཏུང་བ་འཐུང་ཡང་འཐད་ཤ་སྤུ་ནས་འཐེན་པ་ཚུར་འདྲེན་པ་ཚན་གྱིས་འཁྲིད་པ་ལྟ་བུའི་དོན་ཡིན་ཞིང་མེ་ཏོག་སྤུ་འཐོག་པ་གཏོགས་པ། །སྨོད་པའི་ཚིག་དང་འཐིང་སླད་གཉིས་དོན་གཅིག་འཐེན་པ་རྔུབ་པ་འཐུང་བ་འཇོག་པ་ཕྱིར་འཐེན་པ་འཐད་པ་རིགས་པ་འོས་པ་རུང་བ་འདོད་པ། །སྐྱིད་ཟས་སོགས་ལ་འཐུ་བ་དང་འཐུས་པ་འདུ་ཆ་རྒྱབ་པ་བཏུ་བ་འགྲིག་པ་ཚོགས་པ་འཐེ་བ་ཕྱེ་མ་ཞིབ་མོར་འཐག་པ་བཏགས་པ་འཇོམས་པ་ཐག་འཐག་རང་འཐག །ཞ་བ་
97.	ཡན་ལག་ཉམས་པ་འཐེང་པོ་གྱོལ་པོ་རྐང་པ་རིང་ཐུང་མི་མཉམ་པས་འཐེང་ནས་འགྲོ་མཁན་ཏེ་ཞ་ཞིང་འཐེང་བ་ཡང་མལ་གོས་ཉལ་ཆས་འཐེབ་པ་ལྷག་པོ་ལྷག་པ་ཉིད་ཀྱིས་འཐུམ་པ་གཏུམས་པ་གཡོགས་པ། །དུམ་བུ་ཚལ་བར་འཐུབ་པ་གཏུབས་པ་དང་འཐབས་པ་ནན་ཆགས་འཐེམས་འཐན་པ་ནན་ཏན་བྱེད་པའམ་བརྟན་པ་སོགས་འས་འཕུལ་ཐའོ། །༼ད༽  གང་ཟག་གཞན་གྱི་དྲིང་ཞེས་པ་ཚུལ་ལམ་འདྲེན་པའམ་ལུགས་ལ་རེ་ལྟོས་མི་འཇོག་པ་སྟེ་གཞན་ལ་རག་མ་ལས་པ་བཀའ་དྲིན་སྐུ་དྲིན་ཞེས་པ་ཕན་བཏགས་པའམ་བྱས་པ་དྲན་པ་མི་རྗེད་པའི་སེམས་པ། །དྲིལ་བུ་དྲིལ་ཆེན་དྲིལ་ཆུང་དྲི་སྣའི་ཡུལ་མཆོག་བཟང་པོ་སྟེ་ཁ་ཆེ་སྐྱེས་ལྟ་བུ་དྲ་བ་དྲ་ཕྱེད་མཆོད་རྫས་ཀྱི་ཁྱད་པར། །སྔ་དྲོ་ཞོགས་པ་ཕྱི་དྲོ་དགོངས་ཀའི་དོན་དྲི་བ་ཞུ་བ་གཏམ་འདྲི་བའི་མིང་ཙམ་དྲིས་པའི་ལན་ཞུས་ལན་དྲི་བ་བྱས་པའི་ལན། །གདུལ་བྱ་འགའ་ཞིག་ཟབ་དོན་ནམ་བསྟན་པ་ལ་ཁ་དྲང་བར་བྱ་བའི་དོན་ཅན་གྱི་གསུང་སྟེ་ངེས་དོན་མིན་པ་གཡུང་དྲུང་འགྱུར་མེད་རྟག་པ་དང་བཀྲ་ཤིས་པའི་མཚན་རིས་དྲང་པོར་སྲོང་བ་ཐུབ་པ་སོགས་དྲུག་གྲངས་ཀ་ཞིག །ཁྲིམས་ངོ་ཚ་ཆུ་དྲལ་བ་འཇིག་པ་འཇོམས་པ་རལ་བ་ལྕམ་མོ་དང་དྲལ་པོ་མིང་སྲིང་ཟས་ཐུག་སོགས་དྲངས་པ་དྲང་བ་འབྲིམ་པ་དྲོངས་ཤིག་ཅེས་པ་དྲང་བའི་སྐུལ་ཚིག་ངེས་པ་དྲོངས་པ་ངེས་པ་རྙེད་པ། །དྲང་པོ་བཤན་པོ་མི་འཁྱོག་པ་བདེན་པའི་དོན་ཤིང་དང་ཞབས་ཀྱི་དྲུང་རྩ་བ་ཉེ་བ་ཞེ་སའི་བརྡ་རྡུང་འཁོར་དྲུང་ཡིག་སྤྲུན་དྲུང་དྲེལ་དུད་འགྲོ་དྲེའམ་དྲེའུ་དྲེའུ་རྡོག་སྟན་ཁྲ་བོ་པར་ཏང་གྲུམ་ཙེ་དོན་གཅིག །མོན་དྲེ་དང་སྨིན་དྲུག་གཉིས་རྒྱུ་སྐར གྱི་བྱེ་བྲག་མ་
98.	དྲོས་པ་མི་དྲོ་བའམ་བསིལ་བ་སྟེ་ཀླུ་རྒྱལ་ཞིག་ཡིན་དེ་གནས་པའི་མཚོ། །དྲེག་ནི་ནད་ཀྱི་ཁྱད་པར་དྲེག་པ་ནག་པོ་ཆགས་པའི་དྲི་མའམ་ལྗན་ལྗིན་དྲི་མ་དྲེག་པ་དྲི་ནག་དང་ཉོན་མོངས་སམ་སྐྱོན་དང་། །ཁ་དྲག་པ་ཁ་མཁས་པའམ་ཁ་བཙན་པ་དྲག་ཞན་སྐུ་དྲག་དྲག་པོའི་ཤུལ་ལྡན་པ་ཁྲོ་བའི་རྣམ་འགྱུར་ལུས་ངག་ཏུ་དོད་པ་ས་དང་མོ་མཚན་སོགས་ལ་གཟན་དང་ཕོ་མཚན་དྲུད་པ་འདྲུད་པ་སྦྱར་ནས་འཐེན་པའམ་འཕུལ་བ་ལྟ་བུ་དྲུད་ཅིག་ཀྱང༌། །དྲོད་དྲོན་མོ་བསིལ་དྲོད་དང་དྲོ་བ་ཚ་བ་དྲོས་པ་ཟན་ཟས་དྲོན་མོ་དྲོ་པོ་གཡོས་ཟན་དྲིལ་བ་སྒོང་བ་སྒྲིལ་བ་སྡེབ་པ་ལྟབ་པ། །དྲེད་མོ་གཅན་གཟན་ཞིག་ལྤགས་པ་པགས་པ་གོས་མིང་དྲས་པ་གྲི་སོག་གིས་འདྲ་བའམ་གཤགས་འདྲ་བ་དྲུབས་པ་འཚེམ་པའམ་རྨ་ཁ་གསོ་བ་དྲེས་མ་ཐག་པ་སོགས་བྱ་རུང་བའི་རྩྭ་ཞིག་ཐག་པས་དྲགས་པ་སྡོམ་པ་དྲོགས་ཤིག་སྡོམས་ཤིག །དྲེད་པོ་གྱོང་པོ་མ་དུལ་བ་ཆོས་དྲེད་ཞབས་དྲེད་དྲུ་བུ་སྒྲོ་གུའི་དོན་དྲ་བ་སྐུད་པ་འབྲེལ་བའི་སྣོད་ཉ་རྒྱ་ལྟ་བུ་དྲ་ཕད་སྒྱུ་དྲ་དྲ་མིག་རྟོག་པའི་དྲ་བར་གོ་དྲངས་པ་འདྲེན་པ། །དྲིལ་ཆེན་བསྒྲགས་པ་ཁྲིམས་བསྒྲགས་པ་སོགས་དྲ་མ་མཁས་པ་ཡ་རབས་ཕུལ་ཕྱིན་ལེགས་པའི་དོན་གནས་སུ་དྲོངས་འདྲེན་པའི་སྐུལ་ཚིག་གམ་ཚོགས་པ། །དྲེགས་པ་རྒྱགས་པ་ཁེངས་པ་དྲུང་པ་རྩ་བའམ་རྩད་ནས་ཕྱུང་བ་བཏོན་པ་སུན་ཕྱུང་ཡིད་ཕྱུང་ཁ་ཡི་དྲོག་ཁ་སྐྱིད་པ་འཚེངས་པ་ཚིམ་པ། །ནད་དྲག་ནད་ལས་གྲོལ་བ་དྭ་ཕྲུག་ཕ་མ་མེད་པའི་བུ་དྭ་བ་སྨན་དང་རྒྱ་གྲོ་མ་ལྟ་བུ་ཞིག་ལ་གོ་བའི་འབྲུ་འབྲས་བུ། །ཐལ་ཆ་ཆེ་བའི་དོན་ཅན་གྱི་དྲགས་པ་སྟེ་བཤད་དྲགས་པ་ཆེ་དྲགས་པ་ཆུང་དྲགས་པ་དང་དྲེད་དྲུས་ཚེམ་དྲུབ་དོར་དོ་གལ་དྲང་བ་དྲག་པ་མཁས་པ་བཙན་པ་ཤུགས་ཆེ་བ་མཐོ་བ་མཆོག་འགྲིག་པ་དྲིས་ཤིག་སོགས་ད་རྐྱང་ངོ་། །༼གད༽གདུགས་ཉི་ཆར་སྒྲིབ་བྱེད་མེད་པ་གདོང་པ་བཞིན་རས་ཁ་
99.	མདུན་གདུགས་ཉིན་པར་རམ་ཉི་མའམ་ཉིན་བྱེད་ཀྱིས་གདུངས་པ་གདུང་བ་ཚ་བར་བྱེད་པའམ་མནར་བ། །གདོན་མི་མིན་གྱི་གནོད་བྱེད་ལྟར་དཔེ་སྒྲ་གདུག་པ་མ་རུངས་པ་མི་བཟད་བའི་དོན་གདོལ་པ་དམངས་རིགས་ཀྱི་བྱེ་བྲག་གདུལ་བ་བཏུལ་བ། །གདམས་བྱའི་ངག་ཕན་པའི་ངག་གསལ་གདབ་པ་བཏབ་པ་བརྗེད་དུ་མི་འཇུག་པ་གདིང་བ་དགེ་ཚུལ་སློང་གི་ཡོ་བྱད་ཅིག་དང་མལ་གདིང་དང་བཏིང་བ་གདན་སྟན་གདན་བུ་གདན་འདྲེན་གདན་ས། །ལག་རྐང་དཔུང་པའི་གདུ་བུ་མཛེས་རྒྱན་གདང་གོས་སོགས་འགེལ་ས་དཔྱང་ཐག་དང་དྲེ་གདང་སོགས་དང་གདུང་མ་ཀ་བའི་གདེག་བྱར་གོ་གདགས་པ་བཏགས་པ། །གདུང་ནི་རུས་སམ་འཕེལ་གདུང་སྐད་སྒྲའི་གདངས་དབྱངས་འཛེག་པའི་སྐས་ཀྱི་གདང་བུ་སྐས་རིམ་མམ་སྐས་ཐེམ། །གདུང་རུས་པའི་ཞེ་ས་བརྒྱུད་པ་བར་མ་ཆད་པ་གདུང་རུས་སམ་རིགས་འཛིན་པ་པོ་འཚོབ་པ་པོ་གསོལ་བ་གདབ་པ་བདག་ཅག་ལ་དགོངས་སུ་གསོལ་བར་ཞུ་བ་གདོན་པ་བཏོན་པ། །གཉེར་བ་དང་གདམས་པ་གཉིས་གཉེར་གཏད་བྱེད་པ་ཡང་ན་གཉེར་བར་གདམས་པ་བཅོལ་བ་དང་གདམས་པ་གཉིས་གཏམས་པ་རྙེད་པ་ནོར་ལ་གདུ་བ་ཞེན་ཅིང་ཆགས་པ་ཐུག་པ་གདུ་བ་གར་པོ་བྱེད་པ། །མིང་ཐ་སྙད་གདགས་པ་བཏགས་པ་སྦྱར་བ་སྙུན་ནད་གདངས་པ་དྲག་པ་ས་བོན་སྐྱེད་བྱེད་གདབ་པ་བཏབ་པ། །ཁ་སོགས་གདངས་པ་ཕྱེ་བ་བགྲད་པ་མཚོན་ཆ་གདེངས་པ་འཕྱར་བ་གཟས་པ་གདོན་མི་ཟ་བ་ཐེ་ཚོམ་མེད་པ་ངེས་པ། །ད་གདོད་ད་གཟོད་དེ་ད་ལྟ་ལྟ་བུའི་རྗེས་ཀྱི་དུས་སོས་གདལ་བདེ་བར་གནས་པའམ་སྙོམ་ལས་གདེང་ངེས་པ་སྤོབས་པ་ཚད་ཡིད་བརྟན་རྒྱུ་མཚན་རྩིས་ཐོབ་པ་རྙེད་པ་གདའ་འདུག་གམ་མངོན། །གདོས་པ་གྲུའི་རྣ་བའམ་རླུང་གཡོར་ཏེ་གྲུའི་དར་པོ་ཆེ་ཐུད་གདར་མར་ཆུར་བསྲེས་པའི་ཐུད་གྲུ་བཞི་ལྟ་བུ་མར་གདར་ཡང་སྲང་འཇལ་བྱེད་ལ་གོ་
100.	གདེག་པ་བཏེག་པ་འཇལ། །གདགས་པའི་བསྟན་བཅོས་མངོན་པ་སྡེ་བདུན་གྱི་གཅིག་སྟེ་མོའུ་གལ་གྱི་བུས་བརྩམས་པའམ་བསྡུས་པ་གདམ་ང་འདམ་ཀ་བྱེད་པ། །གདེངས་ཀ་ཡོད་པ་ཅན་ཀླུ་རྒྱལ་སོགས་གདུལ་བྱ་སེམས་ཅན་ནམ་རྟ་ལྟ་བུ་དམ་ལ་གདགས་པ་བཏགས་པ་གཞག་པ། །ཁྱབ་གདལ་གནས་ལུགས་དང་ཡོངས་གྲགས་གདོད་མ་ཐོག་མ་ནས་མིང་གདགས་བྱའི་གཞི་གནས་ཏེ་བདག་གི་ཕུང་ལྔ་ལྟ་བུ་བྲལ་མེད་པ། །ཁྱིམ་བདག་གདངས་ཅན་ཐུབ་པའི་སྦྱིན་བདག་ཡིན་ལ་དེས་ཕུལ་བའི་ཀུན་དགའ་ར་བ་དང་ལག་གདུབ་སོར་གདུབ་གདུབ་ཀོར་གདབ་པ་གདལ་བ་གདས་པ་སོགས་གས་འཕུལ་དའོ། །༼བད༽བདག་ངའམ་ངེད་ཐ་མི་དད་ཀྱི་གཅིག་རང་བཞིན་དབང་བ་བདེན་པ་རྣལ་མ་ངོ་མ་མི་སླུ་བ་དྲང་པོ་བདུད་འཆི་བྱེད་གནོད་བྱེད་བར་ཆད་བདུན་གྲངས་ཤིག་མདུན་གྱི་ཕྱོགས་ཉིད་དུ་བདར་བ་གྲལ་སྒྲིག་པ། །བདེ་བ་སྐྱིད་པ་དགའ་བ་སིམ་པ་བདོ་བ་དར་བ་འཕེལ་བ་ཟས་ཐུག་སོགས་བདའ་བ་རོ་ཞིམ་པ་མེ་ལ་བདུག་རྒྱུའི་སྤོས་བདུག་པ་བདུག་བྱ་དང་བདུག་བྱེད་པ། །བདའ་བ་དང་དེད་པ་གཉིས་རྗེས་སུ་འདེད་པའམ་མིང་ཙམ་བདག་པ་པོ་དབང་བ་པོ་གཙོ་བོས་བུ་ལོན་ཕྱུགས་སོགས་བདའ་བ་འདེད་པའམ་དབང་མེད་པའི་དོན་ཡིན་ཞིང་བདས་པ་དེད་ཟིན་པ། །བདེ་བ་ལེགས་པའམ་བཟང་བར་གཤེགས་པ་སོང་བའམ་རྟོགས་པ་སྟེ་རྣམ་པ་ཐམས་ཅད་མཁྱེན་པ་བདེ་ཞིང་ལེགས་པ་དགེ་ལེགས་བདེན་པ་མི་སླུ་བ་བདར་བ་བཤད་པ། །གཞུ་མདའ་སྟན་བདུངས་པ་བཀུག་པའམ་བཀང་བ་བདོག་པ་ཡོད་པ་དང་ནོར་རྫས་ལ་སོགས་པའི་མིང་སྐྱེལ་བདར་སྐྱེལ་གླ་ཕེབས་སྐྱེལ་བྱས་པའི་རྔན་པ་བདར་བ་སྦྱིན་པ་བདོག་པ་ཡོད་པའམ་འདུག་པ། །ཀུན་རྫོབ་དང་དོན་དམ་པའི་བདེན་པ་ཡོད་པ་གཉིས་དང་བདེན་བཞི་སོགས་བདུད་འཆི་བ་རྩི་འཇོམས་བྱེད་ཀྱི་
101.	རྫས་ཏེ་མི་འཆི་བའམ་འཆི་མེད་ཀྱང་ཟེར་ཕྱེ་མ་ཞིབ་མོར་ཙནྡན་སོགས་བདར་བ་བརྡར་ནས་ཕྱེ་མར་བྱེད་པ། །ཕྱག་བདར་འཕྱག་པའི་མིང་ངམ་ཕྱག་ཅིང་བདར་བ་ཕྱི་བདར་ཕྱི་བའི་མིང་ངམ་ཕྱི་ཞིང་བདར་བ་དང་བདུགས་བདག་ཉིད་བདག་གི་བ་བདག་ལྟ་སོགས་བས་འཕུལ་དའོ། །༼མད༽མདའ་ཉག་ཕྲན་ནམ་ལུང་པའི་མཐའ་མེ་མདའ་མདའ་ཚད་མ་སྐར་མདའ་མདུང་མཚོན་ཆ་ཞིག་འཕང་མདུང་སོགས་མདེའུ་མདའ་ཆུང་བ་མེ་མདའ་སོགས་ཀྱི་མདེལ་ལམ་བཞི་དང་སུམ་མདོ་འཛོམས་འགག་གནད་ཀའི་དོན་མདོས་ཡས་སྟགས། །མདུན་དྲུང་སྡུན་ཉེ་བ་མདོངས་སྒྲོ་ཐིག་གམ་དཔྲལ་བའི་ཐིག་ལེ་མདོག་ཁ་དོག་གམ་བཀྲག་མདངས་ཚོན་སོགས་ཀྱི་བཀྲག་གམ་གཟི་བྱིན་མདོ་ཉུང་ངུར་བསྡུས་སྡུད་པ་མདོ་སྡོམ་པ་དཀྲི་བ་མདོ་སྡེ་མདོ་ཕྱོགས་མདོ་སྔགས། །མདངས་ཁ་སང་མདངས་དགོངས་དང་མདང་ཞེས་ཀྱང་འཐད་སང་ཉིན་མདོང་གསོལ་ངོ་དགའ་བསྟོད་པ་འདུན་པ་ར་མདའ་རོགས་སམ་དཔུང་དང་། །མདུད་པ་བཅིངས་པ་གོས་མདུད་མདུད་པ་བོར་བ་དང་མདག་མ་མིག་མདོངས་མདན་པ་ལ་སོགས་མས་འཕུལ་དའོ། །༼འད༽མྱ་ངན་སྡུག་བསྔལ་འདའ་བ་དང་འདས་པ་གཉིས་རྒལ་བ་འཆི་བ་ཟད་པ་དང་ཕྱི་མ་འདི་དུས་གསུམ་གྱི་གཅིག་འདུན་པ་དོན་གཉེར་འདོད་པ་གུས་པས་འདུད་པ་བཏུད་པ། །འདམ་པ་འཇིམ་པ་འདམ་སྐྱེས་ཁྲོད་ནང་འདུར་འདུར་འགྲོ་ཚུལ་འདོང་པ་འགྲོ་བའི་མིང་ཡིན་ཞིང་འདུག་པ་སྡོད་པ་གནས་པ་ཡོད་པ་མངོན་པ། །སྒྲ་དང་བྱ་བ་སོགས་ནང་འདོམ་པ་དུས་སམ་ཕྱོགས་གཅིག་ཏུ་ཚོགས་པ་འཛོམ་པ་རྗེས་སུ་འདེད་པ་བདའ་བ་སྐུལ་བ་གསོལ་བ་འདེབས་པ་གདབ་པ་ཞུ་འབུལ་བྱེད་པ་འདོན་པ་བཏོན་པ་ལག་ནས་འདོན་པ་སོགས། །ལྷ་འདྲེ་མི་མ་ཡིན་འབྱུང་པོ་ཤིང་འདྲུད་པ་དྲུད་པ་ཁུང་བུ་བུ་ག་འདྲུ་བ་དྲུས་པ་རྐོ་བ་སྔོག་པ་རྟོལ་བ། །འདུ་
102.	བྱེད་ལས་སམ་རྩོལ་བ་དང་དངོས་པོ་སོགས་འདུས་ཤིང་བྱས་པ་མི་རྟག་པ་དངོས་པོ་རྒྱུ་འབྲས་འདྲེས་མ་འདྲེས་པའི་མིང་ཙམ་འདྲེ་བ་ཆུ་འོ་མཉམ་དུ་འདུས་པ་འདྲ་སྙམ་པ་མཚུངས་པ་དྲས་པ། །འདྲུལ་པ་རུལ་བའི་དོན་གཏམ་གླེང་མོ་འདྲི་བ་དྲིས་པ་དྲི་བ་བྱེད་པ་ཡི་གེ་འདྲི་བ་འབྲི་བ། །འདྲིད་པ་སླུ་བ་མགོ་སྐོར་བའི་དོན་ལ་འཇུག་ཅིང་ཁྲིམས་དང་ཆུ་ངོ་ཚ་འདྲལ་བ་དྲལ་བ་སྲོག་སོགས་འདོར་བ་གཏོང་བ་སྤོང་བ་འབོར་བ་དོར་བ་འདར་བ་འགུལ་བ་འཕྲིག་པ། །འདེགས་པ་བཏེག་པ་འདི་ཐག་ཉེ་བ་དང་ད་ལྟ་བ་ཆོས་འདི་པ་འདོད་པ་ཁས་ལེན་པ་ཆགས་པ་དགའ་བ་མོས་པ་འདུལ་བ་འདུལ་བྱེད་དམ་འདུལ་པོ་དང་སྡེ་སྣོད་གསུམ་གྱི་གཅིག་དང་འདུལ་སྦྱོང་གིས་འདུལ་བ་བཏུལ་བ་གདུལ་བ། །འདམ་བུ་འདམ་རྩྭའི་མིང་འདབ་མ་ལོ་མ་གཤོག་པར་གོ་འདབ་མ་གཤོག་པ་ཆགས་པ་ལྡན་པ་སྟེ་བྱ་འདུ་བ་འདུས་པ་ཚོགས་པ་ནོར། །རི་བོའི་འདབས་རི་ངོགས་སམ་ལོགས་འདབ་ཀྱང་འཐད་འདོལ་ས་ས་གཤིན་པོའམ་ལེགས་པར་གོ་འདག་གུ་སྐྱོ་མའམ་སྤགས་འདག་པ་ལྕེས་ལྡག་པ་དང་འདམ། །བློ་དང་རྟ་སོགས་འདྲོག་པ་དོགས་ནས་འཛུར་བ་དཀྲོགས་པ་ཁུར་དྲགས་པ་ཞབས་རྐང་པ་འདྲེད་པ་དྲེད་པ་རྡོག་སྟབས་ཤོར་བ་ལྟ་བུ་འདྲད་པ་དྲད་པ་བརྡར་བ་སེན་མོས་འདྲུད་པ་ལ་ཐོབ་ཅིང་འདྲུད་པ་དྲུད་པ། །འདྲེན་པ་པོ་ཐུབ་པ་ལྟ་བུས་དྲང་བྱ་དྲངས་ཆོས་བསླབ་བྱ་འདོམས་པ་གདམས་པ་སྟོན་པ་འཆད་པ་སློབ་པ་དགེ་བ་ལ་འདུན་པ་དོན་དུ་གཉེར་བའམ་ཚོགས་པ་ཡང་ན་དགེ་བའི་ཚོགས་འདུས་པ་འདུ་བའམ་ཚོགས་པ། །འདོ་མེད་བཟོ་མེད་དམ་གནད་མི་ཤེས་པ་གླེན་པ་ལྟ་བུ་འདོམས་གསང་གནས་སུ་གོ་འདོམ་པ་ཁྲུ་བཞིའི་ཚད་གཞུ་འདོམ་གང་བ་ཁ་ཚང་བ་འདོགས་པ་བཏགས་པ་གདགས་པ། །འདོད་པ་ཆགས་པའི་ཡུལ་དང་ཡུལ་ཅན་འདུ་ཤེས་བསམ་པའམ་མཚན་མར་འཛིན་པ་འདུ་འཛི་གཡེང་ཡུལ་ལམ་ཆུང་མ་ལ་སོགས་པར་
103.	གོ་འདྲིས་པ་གོམས་པ་རྒྱུན་དུ་འགྲོགས་པ། །སྐྲ་འདྲེག་པ་གཅོད་པ་བཞར་བའི་མཁན་པོའམ་བྱེད་པོ་འདེང་བ་འགྲོ་བའམ་གཞན་དུ་གཏོང་བའི་ཕྱིར་ཆེད་འདོ་བ་རྟའི་འདམ་པ་འདམ་ཀ་བྱེད་པ། །འདི་ལས་འདས་པ་པོ་གཤིན་པོ་འཆི་པོའི་དོན་འདད་པ་སེམས་ལ་འཕྲེང་བའམ་ཆགས་སེམས་སོགས་ཀྱིས་འཁོར་འདབ་འཁོར་ཉེ་དུ་བཅས་འདུམས་པ་མཐུན་པ་ཚོགས་པ་འགྲིག་པ་སྡོམ་པ་འདུན་ཡང་སྣང༌། །མིང་བླ་དྭགས་འདོགས་པ་བཏགས་པ་ཆུ་སོགས་འདལ་བ་དལ་བ་དལ་པོའི་བྱ་ཚིག་སྐྱོ་མ་དང་སྣག་ཚ་འདལ་བ་ཁྱབ་པ་དལ་གྱིས་འགྲོ་བ། །འདག་ཆལ་ཁྲུས་རྫས་སམ་འདག་བྱེད་ཀྱི་རྫས་བ་བྱང་གོ་འདུན་སྣ་ཚོགས་པ་དེ་མ་འདྲོག་དེ་མ་ཐག་གམ་དེ་བློ་འདྲོག་མ་སོང༌། །དྲི་མ་སོགས་འདག་པ་དག་པ་སྦྱོང་བ་དང་འདུན་ས་འདྲེན་མ་འདྲི་བ་འདུམ་པ་སོགས་འས་འཕུལ་དའོ། །༼རྡ༽གྲོང་རྡལ་གྲོང་གིས་ཁྱབ་པའམ་གྲོང་ཁྱེར་མཐར་གྲོང་ཐར་ཐོར་རམ་ལྗོངས་ཐོག་དང་མཐིལ་རྡིབ་པ་ཕྱི་ནས་ནང་དུ་འབུར་བའམ་ལྷུང་བ་ལྟ་བུ་རྡོ་བའི་རྗེ་བོ་ཕ་ལམ་ལ་སོགས་པའི་མིང་རྡུལ་སྤབས་ཟླ་མཚན་སྐྱོན་གྲངས་ཅན་པའི་ཡོན་ཏན་གསུམ་གྱི་གཅིག་རྡོ་རྗེའི་རྡུལ་གནམ་ལྕགས། །རྡོ་བ་སྦེད་བྱེད་རྡེའུ་རྡེལ་རྡོ་ཆུང་ངུ་དང་ནད་ཀྱི་ཁྱད་པར་དང་རྩིས་རྡེལ་རྡོག་པོ་རྡོག་མ་རིལ་བུའམ་གོང་བུ་ཉག་མ་འབྲུ་རྡོག་པོ་གཅིག་ལྟ་བུ་རྡེག་པ་རྡུང་བ་བཅུག་པ་འདྲེས་པ་སོགས་ཀྱང་གོ་རྡུགས་པོ་ཐོགས་པ་ཐབས་རྡུགས་པོ་ལྟ་བུ། །རྡུང་འཚོག་རྡུང་རྡེག་དང་རྡུང་བ་དཀྲོལ་བ་སྣུན་པ་གཏུབས་པ་འཁྲབ་པ་མཉེད་པ་རྒྱབ་པ་ཕེག་རྡོབ་རོལ་མོ་ཞིག་དང་ལག་པ་རྡེབ་པའི་མིང་ཙམ་ཕེབ་རྡོབ་ཀྱང་སྣང་ཆ་ལང་རོལ་མོ་ཞིག་རྡེབ་པ་བརྡབ་པ་དཀྲོལ་བ་སྤྲུག་པ་རྒྱབ་པ། །གློ་རྡེག་མགྱོགས་པ་སོགས་རྡབ་ཅིང་འཆལ་བ་གཏད་མེད་དུ་འགྱེལ་བའམ་འགག་རྡབ་པ་ལུས་པོ་རྡོས་གཏོས་སམ་བོངས་ཚོད་ཆེ་བ། །ལག་པ་དང་མཇུག་མ་སོགས་
104.	རྡུམ་པ་མེད་པའམ་ཆད་པ་གློ་ལྟོ་བ་རྡོལ་བ་རྟོལ་བ་འཐོན་པ་བརྡོལ་བ་དབུ་བ་ལྦུ་བ་རྡོས་པ་ཐོན་པ་ཐོགས་པ། །གྲི་སོགས་རྡོར་བ་རྣོ་འདོན་པ་བཀན་ནས་འདྲུད་པ་བརྡར་བ་རྡོར་ཅིག་ཀྱང་རྡོལ་ཆོས་རྩིང་ཆོས་སམ་སྤྱོད་རྩིང་དང་རྡབ་པ་རྡུལ་ཕྲ་རབ་རྡུལ་ཕྲན་རྡལ་བ་རྡོ་རྗེ་སེམས་དཔའ་རྡོ་རྗེ་ལྟ་བུའི་ཏིང་འཛིན་སོགས་རར་བཏགས་དའོ། །༼ལྡ༽ནམ་མཁའ་ལ་ལྡིང་བ་འཕྱོ་བ་གཡོ་བ་བྱ་སྤྱི་དང་ཁྱུང་འབྲུག་སྒྲ་བརྒྱ་ལྡིར་བ་སྒྲ་འབྱིན་པ་ལྡིར་སྐད་སྒྲོག་པ་ལྡབ་ལྡིབ་མི་གསལ་བ་གསང་པོ་མེད་པའི་སྐད། །ལྡ་ལྡི་མཆོད་རྫས་ཤིག་ལྡེ་མིག་སྒོ་ལྕགས་འབྱེད་བྱེད་ཡོད་པའི་དོན་ཅན་གྱི་ལྡན་པ་བཅས་པ་མཐུན་པ་འགྲོགས་པ། །མགོ་ལྡོག་མགོ་མཇུག་ལོག་པའམ་ཕྱིན་ཅི་ལོག་པ་ལྟོ་བ་གྲོད་པ་ལྡིར་བ་འབུར་བ་ལྟུག་པ་རྒྱ་ཆེ་བ་ལྡུར་ལྡུར་ཤིན་ཏུ་ཚོས་པ་སིལ་བུར་གྱུར་བ་ལྡུགས་པ་བླུག་པ་བཅུག་པ། །སེང་ལྡེང་ཤིང་ངམ་སྨན་ཞིག་ལྡེམ་ལྡེམ་མཉེན་ལྕུག་གམ་གཡོ་ཚུལ་ལྡེར་བཟོ་འཇིམ་བཟོའི་དོན་ལྡེབས་ལོགས་པ་ལེབ་མ་ཤོག་ལྡེབས་སོགས། །ལྡོང་རོས་ཚོན་ནམ་སྨན་ཞིག་ངད་དྲི་སོགས་ཀྱི་ཤུགས་སམ་ནུས་པ་ལྡང་བ་འཐུལ་བ་ལང་བ་ལྡེ་གུ་སྨན་སོགས་ལྡིར་བའི་སྐྱོ་མའམ་བག་ཟན་སླ་བ་ལྟ་བུ་བྱུག་པ་འབྱུག་པ། །རྗེས་སུ་འཇུག་པ་འགྲོ་བའམ་ལེན་པ་ལྡོག་པ་འདོར་བ་མི་མཐུན་པ་ལོག་པའམ་མེད་པ་ལྡོབ་པའམ་ལྡོབས་པ་ནི་སློབ་པ་སྐྱེན་པ་མྱུར་བ་སྟེ་ཤེས་པར་སླ་བ་ཕྱིར་སླར་མི་ལྡོག་པ་མི་ལོག་པ་བརྟན་པ། །སྐོམ་བཏུང་ལྡུད་པ་བླུད་པ་སྦྱིན་པ་མེ་དང་ཉི་མ་ལྡེ་བ་སྲོ་བའམ་ཚ་བར་བྱེད་པ་མིང་གི་དོན་ཅན་གྱི་ལྡེ་དཔལ་ལྡེ་སྐྱིད་ལྡེ་འོད་ལྡེ་ཁྲི་སྲོང་ལྡེའུ་བཙན་སོགས། །ལྡུམ་བུ་སྔོའམ་ཚལ་གྱི་ར་བ་ཚལ་ཞིང་དང་སྐྱེད་ཚལ་ལྟ་བུའི་མིང་ལྡུམ་བུ་རྩྭ་སྔོན་ནམ་སྣེའུ་ལྡབ་ལྡོབ་མཉེན་པའམ་སྙི་བ་དང་། བཅོམ་ལྡན་འདས་སངས་རྒྱས་ལྡེམ་པོ་འཁྱོག་པོར་དགོངས་པ་བསམ་པ་མཐའ་དྲུག་གི་གཅིག་དྲིས་པའི་ལན་ལྡོན་
105.	པ་འཇལ་བ་འདེབས་པ། །བསྐྱར་བ་དང་ལྡབ་པ་གཉིས་ཡང་ཡང་དང་ཟློས་པ་ཉིས་ལྡབ་ཉིས་འགྱུར་སུམ་ལྡབ་ལྡབ་ལོག་སོགས་ལྷག་མ་ལྷག་པོ་ལྡས་པ་ལས་པའམ་ལུས་པ། །ལྡན་པ་ཁའི་འགྲམ་པ་མདན་པའི་སྡེབ་ཀྱང་རུང་སོ་ཚེམས་ལྡེག་པ་གཡོ་བ་བླད་པ་ཟ་བ་མིག་ལྟ་བྱེད་ཀྱང་ལྡོངས་པ་ལོང་བ་མདོངས་ཀྱང་རུང༌། །ནེའུ་ན་ཚོད་ཆུང་ངུའམ་ན་ཚོད་ལྡང་མཉམ་པ་སྟེ་ན་མཉམ་ན་ཟླ་ལྡོམ་བུ་བསོད་སྙོམས་ལྡོམ་བུ་བ་བསོད་སྙོམས་པ་སྟན་གདན་ལས་ལྡང་བ་ལང་བ། །བསྟན་བཅོས་དང་གོས་སོགས་ཀྱི་ལྡང་བ་ཁ་ཚང་བའི་ཚད་དང་ལྡག་པ་ལྡེམ་པ་ལྡིང་ཐག་ལྡད་པ་ལྡེའུ་མིག་ལྡེར་སོ་རྗེས་སུ་འགྲོ་ལྡོག་གཞན་སེལ་གྱི་ལྡོག་པ་ལ་སོགས་ལར་བཏགས་དའོ། །༼སྡ༽ཞེ་གཏིང་ནས་སྡང་བ་ཁྲོ་བ་གནོད་པ་སྡང་བའི་མིག་མིག་ལོག་སྡིགས་མོ་བྱེད་པའི་མཛུབ་མོ་སོར་མོ་ཞིག་སྡིག་པ་གཤེ་བ་འཇིགས་སུ་འཇུག་པ་འབེན་ལ་གཟིར་བ། །སྡར་མ་དཔའ་མིན་ནམ་སྙིང་སྟོབས་ཆུང་བ་བདེ་བ་དགེ་འབྲས་སྡུག་བསྔལ་མི་དགེ་བའི་འབྲས་བུ་དང་སྐྱིད་སྡུག་དགེ་བ་ལེགས་སྤྱད་བཅུ་ལྟ་བུ་སྡིག་པ་མི་དགེ་བ་བཅུ་སོགས་དང་ངན་པ་སྡོམ་པ་སྤོང་བ་སྡུད་པ་སྲེ་བ་འཆིང་བ་སྡོམ་ཚིག་ལྟ་བུ། །སྡིངས་གཏིང་ངམ་ཞེ་དང་དཀྱིལ་དབུས་སོགས་ཀྱི་དོན་སྡོང་པོ་ཡལ་ག་གྱེས་པའི་རྟེན་ནམ་ལྗོན་པའམ་རྩ་བ་སྡོང་བུ་སྡོང་པོ་ཆུང་བའི་དོན་སྡེ་མང་པོའི་ཚོགས་སམ་ཚོམས་རང་སྡེ་གཞན་སྡེ་སྡེ་བཞི་ལྟ་བུ། །ཚེ་སྲོག་དང་སྡོ་བ་བརྗེ་བ་སྡུར་བ་སྲོག་གཏོང་བའི་དོན་ཡིན་ཞིང་སྡེ་ཚན་དུམ་བུ་བམ་པོ་ཚོ་སྡེབ་པ་སྦྱོར་བ་སྡོམ་པ་འགྲོགས་པ་སྒྲིག་པ། །སྲོག་ཆགས་སེམས་ལྡན་ཆུང་བའི་བྱེ་བྲག་སྡོམ་པའམ་བ་རྒྱ་བྱེད་མཁན་སྡིག་པ་དངོས་དང་སྡིག་སྲིན་སྡེར་མོ་གཅན་གཟན་སོགས་ཀྱི་སེན་མོ་རྣོ་བ་རྣོན་པོ། །སོ་བྱང་སྔགས་ཀྱི་སྡོམ་པ་སྤོང་བ་སྤྱོད་པ་མི་འདའ་བ་བསྲུང་བྱའི་སྡོམ་པ་དགེ་བསྙེན་སོགས་སྡོད་གནས་འདུག་གནས་སྡོད་པ་བསྡད་པ་གནས་པ་སྡོད་ཅིག །སྡེབ་སྦྱོར་
106.	རིག་གནས་ཆུང་བ་ལྔའི་གཅིག་དང་རིག་བྱེད་ཀྱི་ཡན་ལག་དྲུག་གི་སྡེབ་སྦྱོར་རྣམ་དབྱེ་དང་ཡི་གེའི་སྦྱོར་བ་སོགས་མཛེས་པའི་དོན་ཅན་གྱི་སྡུག་པ་ཡིད་དུ་འོང་བ་སྡུག་གུ་ཡང་ནོར་དང་ཆོས་སོགས་ཕྱོགས་གཅིག་ཏུ་སྡུད་པ་བསྡུ་བ་གསོག་པ་སྡོམ་པ་ཚོགས་པར་བྱེད་པ། །སྡུམ་པ་ཁྱིམ་མམ་ཁང་པར་འཇུག་མཆོད་སྡོང་མཆོད་པའི་རྟེན་དང་མཆོད་སྦྱིན་གྱི་ཕྱུགས་འདོགས་པའི་ཀ་བ་སྡོམ་བུ་ཁང་ཆུང་གིས་བསྐོར་བ། །སྡེར་མ་སྣོད་སྤྱད་ཀྱི་ཁྱད་པར་རག་སྡེར་ལ་སོགས་པའི་སྒྲ་ཐུག་པ་སྐྱོ་ཚ་ལ་གདབ་རྒྱུའི་སྡོར་ཤ་ཚིལ་སོགས་ལག་པ་སོར་མོ་ལྔ་བས་སྡོམ་པ་འཛིན་པ། །རྒྱལ་བའི་བཀའ་གསུང་ལ་སྡོད་པ་གནས་པ་ཆོས་སྐྱོང་སོགས་སྡེ་སྣོད་གསུམ་སྟེ་བྲེ་བོ་ཆེའི་དོན་ལྟར་བཤད་དགོས་སྡོང་བ་སྡོས་སྡུམ་པ་སྡུས་སྡུར་བ་སྡོམས་སྡུག་པོ་སྡིགས་སྡིག་ཏོ་ཅན་སྡང་པོ་སོགས་སར་བཏགས་དའོ། །༼བརྡ༽གྲི་མཚོན་བརྡར་བ་རྡོར་བ་བརྡེག་ཅིང་འཆོས་པ་བརྡུང་ཞིང་བཅོས་པ་སོགས་བརྡུང་བྱ་ཉེས་ཅན་ལྟ་བུ་བརྡུངས་པ་རྡུང་བ། །ཁ་བརྡར་བ་གཏམ་མང་བཤད་པ་བླ་བོ་གཏམ་བརྡོལ་བ་བྱུང་རྒྱལ་དུ་ཐོན་པ་སྟེ་བབ་ཅོལ་ལམ་ཉིད་གཏམ་ཆལ་མར་རམ་ཆ་ལང་བརྡབ་པ་དང་བརྡབས་པ་གཉིས་རྡེབ་པའམ་རྡབ་པ། །རྔ་བརྡུང་བ་རྡུང་བ་སྣུན་པ་བྲོ་བརྡུང་བ་རྡུང་བ་འཁྲབ་པ་གོ་བྱེད་ལ་འཇུག་པའི་བརྡ་ལག་བརྡ་གོ་བརྡ། །ཆལ་མ་ཐང་མར་བརྡལ་བ་རྡལ་བ་བཀྲམ་པ་ཁྱབ་ནས་གཡབ་མོ་སོགས་བརྡུལ་བ་གཡོབ་པ་དང་བཏུལ་བའི་དོན་ཡིན་ཞིང་བརྡེག་པ་རྡེག་པ། །ཆུ་བརྡོལ་སྣོད་བརྡོལ་བརྡུང་བ་སོགས་བས་འཕུལ་ར་མགོ་ལྡན་པའི་དའོ། །༼བལྡ༽བལྡབས་པ་བསྐྱར་བ་ལྡབ་པ་བཟླས་ནས་བལྡག་པ་ལྡག་པ་ལྕེས་འབྱོག་པ་བལྡེག་པ་ལྡེག་པ་ལ་ཐོབ་ཅིང་བལྡད་པ་ལྡད་པ་ཞིབ་མོར་བླད་པའམ་རྨུར་བ། །བལྡབ་པ་སོགས་བས་འཕུལ་ལ་མགོ་ལྡན་པའི་དའོ། །
107.	༼བསྡ༽བསྡུ་བྱ་ནོར་སོགས་བསྡུ་བ་བཏུ་བ་བསྡུས་པ་བཏུས་པ་སྡུད་པ་བསྡུར་བ་སྡུར་བ་མཉམ་པར་བྱེད་པ་འགྲན་པ་བསྒྲུན་ནས་བསྡད་པ་སྡོད་པ་འདུག་པ། །ཉེས་སྤྱོད་སོགས་བསྡམས་པ་སྡོམ་པ་སྤངས་པ་བསྡོམས་པ་སྡོམ་པ་བསྡུས་ནས་སྲོག་དང་བསྡོས་པ་སྡོ་བ། །འོག་བསྡོགས་འོག་གྲབས་སམ་སྟ་གོན་ཉེ་བར་བསྡོགས་པ་ཉེ་བར་བརྩམས་པ་སྟ་གོན་བསམ་གཟུགས་ཀྱི་སྔོན་འགྲོ་གཞན་ཉེས་ཅན་དང་འཕེན་ལྟ་བུ་ལ་བསྡིགས་པ་སྡིག་པ་གཤེ་བ་སོགས། །གྲོགས་རོགས་དང་བསྡོངས་པ་འགྲོགས་པ་མཉམ་དུ་འགྲོ་བ་སྡོང་བ་བསྡེབས་པ་སྡེབ་པ་སྦྱོར་བ་སོགས་སྣ་ལ་བཏགས་པའི་ཐག་པ་དང་གྲུ་གུ་བསྡོགས་པ་བསྡུས་པ་དྲིལ་བ་བརྩམས་པ་སྡོག་པ། །འགལ་བ་མི་མཐུན་པ་བསྡུམ་པ་སྡུམ་པ་མཐུན་པར་བྱེད་པ་ཆིངས་སྒྲིག་པ་གྲོས་བྱེད་པ་དང་བསྡིག་པ་བསྡེབ་པ་མདོར་བསྡུས་སོགས་བས་འཕུལ་སར་བཏགས་དའོ། །༼ན༽༼གན༽ ཕན་པ་བདེ་བར་བྱེད་པ་གནོད་པ་མི་བདེ་བར་བྱེད་པ་མནར་བ་གནས་པ་ཡོད་པ་འདུག་པའི་སྐབས་གོའམ་ཚུལ་ལམ་ཐབས་སམ་དུས་ཏེ་གནས་ཚུལ་དང་འཕྲལ་མའམ་མཐར་ཐུག་མིན་པ་དང་གནས་ཐབས་གནས་དུས་གནང་བ་སྟེར་བའམ་སྒྲུབ་པའམ་བྱེད་དུ་རུང་བ་བཀག་པ་དགག་པ་བྱེད་དུ་མི་རུང་བ་སྟེ་འདི་གཉིས་འདུལ་བའི་བརྡ་གནད་གསང་ངམ་མདོག་གམ་རྩ་བ་གནད་ཀ་དོན་གནད་ལུགས་གནད་སོགས། །གནོད་སྦྱིན་གདོན་ནམ་ལྷའི་བྱེ་བྲག་གནག་ནོར་རམ་འབྲི་གཡག་སོགས་ཕྱུགས་དུད་འགྲོ་རྟ་ལུག་སོགས་ཀྱང་གོ་གནམ་རྒྱུ་སྐར་གྱི་ལམ་ལྟར་དཔེ་སྒྲ་གནག་པ་ནག་པོའམ་ནག་པོའི་བྱ་བ། །གནས་བརྟན་བཅུ་དྲུག་གམ་འོད་སྲུངས་ཆེན་པོ་སོགས་ཉེ་བར་གནས་པ་
108.	གམ་དུ་སྡོད་པ་ཐག་ཉེར་ཡོད་པ་གནས་ཀྱི་སློབ་མ་གནས་པ་འདུས་སའི་ཁང་པ་ཁྱིམ་གནས་པ་སྡོད་པ་ཡོད་པ་བརྟེན་པ་མི་འགྱུར་བ་འོས་པ། །གནོད་བྱེད་འཚེ་བྱེད་རླག་བྱེད་ཟིལ་གཟི་བརྗིད་ཀྱིས་འོག་ཏུ་གནོན་པ་མནན་པ་ཞུམ་པར་བྱེད་པ་གནའ་སྔོན་ནམ་སྔ་མའི་མི་སྨྲ་ཞིང་དོན་གོ་བའི་གང་ཟག་གནུབས་རུས་ཤིག་སྟེ་སངས་རྒྱས་ཡེ་ཤེས་སོགས། །བྱིང་རྒོད་ཞི་ནས་དགེ་བའི་དམིགས་པ་ལ་སེམས་རྩེ་གཅིག་ཏུ་གནས་པ་སྟེ་བསམ་གཏན་སོགས་སྔར་གྱི་གནས་སྐབས་དོར་ནས་གཞན་དུ་འགྱུར་བ་སྟེ་ཆུ་རྙོག་མ་དྭངས་པ་ལྟ་བུ་ཡིན་ལ་གནས་ཡོངས་སུ་གྱུར་པ་ཡང་ཟེར་དོན་ལ་གནས་པའི་ལུགས་ཀ་གཤིས་ལུགས་ངོ་མ་གནས་ཚུལ་སྟོང་ཉིད་རྟོགས་པ་ཤེས་པ། །གནངས་སང་གི་ཕྱི་ཉིན་གཞེས་གནངས་ཀྱི་ཕྱི་ཉིན་གནམ་རུ་གཞུ་མདའ་སྟན་རྐང་པ་ཞབས་ཀྱིས་གནོན་པ་མནན་པ་ཁ་གནོན་ལོག་གནོན་རྣམ་གནོན། །ཞེ་གཏིང་གནོང་བ་ནོངས་པ་སྟེ་སྐྱོན་གྱིས་ཞུམ་པའམ་འགྱོད་པའམ་ནོངས་འཁུར་བ་གནད་གཅོད་འཆི་ནད་ལྟ་བུ་གནས་ངན་པ་ལེན་པ་སྐྱེ་གནས་མི་ལེགས་པར་སྐྱེ་བའམ་ཡང་ན་སྒོ་གསུམ་གྱི་གནས་ངན་ལེན་ལས་སུ་མི་རུང་བའམ་བག་ཆགས་ལྟ་བུ། །གནོད་པའི་གནས་ཡུལ་ལམ་ཛམྦྷ་ལ་དང་གནས་གནས་མིན་གནོས་ཤིག་བཀའ་གནང་གནའ་བོ་གནོད་བྱ་ལ་སོགས་པ་གས་འཕུལ་ནའོ། །༼མན༽མནལ་གཉིད་ལོག་པ་གཉིད་འཆི་བ་གཟིམས་པ་གཉིད་ལོག་པ་མནའ་མ་བུའི་ཆུང་མ་བག་མ་འོག་ཏུ་མནན་པ་གནོན་པ་མི་འཐོ་བར་བྱེད་པ། །མནབ་རྩལ་ཁ་ཟ་དྲི་སྣའི་ཡུལ་མནམ་པ་སྣོམ་པའམ་བྲོ་བ་དང་དཀུ་བ་མནར་བ་གཟིར་བ་དེ་ལས་ལྷག་པོ་མེད་པ་སྟེ་དམྱལ་བ་ཞིག་མནར་བ་གཟིར་བ་གནོད་པ་ཉེན་པ། །ཀུན་ནས་མནར་བ་འཚེ་བ་གནོད་པའི་སེམས་བསམ་པ་ཟས་སོགས་མནོག་པ་ཞིམ་པ་མང་བ་གྱ་ནོམ་པ་མནོག་ཁེའམ་སྤོགས་དང་ཕན་ཆུང་བ་ཕྲན་བུ། །མནོལ་བ་གྲིབ་བམ་མི་གཙང་བའི་
109.	རིགས་རྒྱུད་དམ་གྲས་མནོལ་རི་ལྟར་ན་རི་རྩེག་མནའ་བྲོ་བསྐྱལ་བ་བོར་བའམ་སྒོག་པ་ན་བཟའ་གོས་མནབས་པ་མནབ་པ་གྱོན་པ་གོན་པ་གསོལ་བ། །མནོ་བ་དང་བསམ་པ་གཉིས་བསམ་བློ་གཏོང་བའམ་བསམ་བློ་མནོས་པ་མནོ་བ་བསམས་པ་ཐོབ་པ་ལེན་པ་དང་མནའ་ཆུ་གནོལ་ཅིག་སོགས་མས་འཕུལ་ནའོ། །༼རྣ༽རྣམ་པར་ཤེས་པ་སེམས་སམ་ཤེས་པ་རྣོན་པོ་རྟུལ་མིན་ནམ་མཆོག་གམ་རྣོ་བའི་མིང་ཙམ་རྣལ་མ་གཉུག་མར་འབྱོར་བ་སྦྱོར་བ་སྒོམ་པ་ཏིང་ངེ་འཛིན་ཐབས་ཤེས་ཟུང་འཇུག་རྣམས་མང་ཚིག་སྟེ་སངས་རྒྱས་རྣམས་ལྟ་བུ། །རྣམ་པར་རྟོག་པ་ཀུན་རྟོག་སེམས་ཀྱི་འཆར་ཚུལ་རྣམ་དབྱེ་རྟོག་པ་ཉོན་མོངས་རྣམ་གྲངས་དབྱེ་བའམ་རྣམ་པ་མིང་དོན་གྱི་རྣམ་གྲངས་སོགས་རྣམ་པ་རྣམ་གྲངས་མཛེས་པ་རྣམ་འགྱུར་རང་བཞིན་མི་རྟག་པའི་རྣམ་པ་སོགས་མང་བ་ཉུང་མིན། །རྣ་བ་སྒྲ་འཛིན་ནམ་ཉན་བྱེད་ཀྱི་གཤོག་པ་འདབ་མ་སྟེ་འབག་སོགས་ཀྱི་རྣ་ཆས་གཤོག་པ་ལྟ་བུའམ་སྙན་གཤོག་རྩེ་མོ་དང་པོ་རྣོ་བ་རྣོན་པོའི་བྱ་བ་རྣལ་མ་གཉུག་མ་བདེན་པ་ངོ་མའི་དོན་བརྗོད་བྱ་སོགས། །རྡུལ་དང་ཁུག་རྣ་ལྷོ་བུར་རམ་དུ་བ་འཁྲིགས་པ་ལྟ་བུ་ཞིག་རྣག་ཅེས་པ་ཁྲག་རུལ་ནས་དཀར་པོར་སོང་བ་ཞིང་ལོ་ཏོག་སྐྱེ་བའི་ས་གཞིའི་རྣང་མ་ཆུས་ཁྱབ་པའི་ཆེད་དུ་མུའམ་ས་སྒང་འཐེན་པ་སྟེ་དོན་ཞིང་ཆུ་མ། །ཚིག་ཕྲད་ཀྱི་བྱེ་བྲག་རྣམ་པར་ནི་ཡོངས་སུ་ཞེས་པ་ལྟ་བུ་སྟེ་རྣམ་པར་དག་རྣམ་པར་བཤད་པ་སོགས་ར་ལ་དོན་དང་རྣམ་མཁྱེན་རྣམ་འགྲེལ་རྣམ་པའི་ཕྲ་མོ་རྣམ་ཀུན་རྣ་དབང་རྣ་ཆས་རྣ་ཤལ་རྣ་རྒྱན་སོགས་རར་བཏགས་ནའོ། །༼སྣ༽སྣར་མ་དང་སྣྲོན་དང་སྣྲུབས་གསུམ་རྒྱུ་སྐར་གྱི་བྱེ་བྲག་སྣག་ཚ་ཡི་གེ་འབྲི་བྱེད་ཀྱི་རྫས་དང་སྣག་གི་ཚ་བོ་སྟེ་གཉེན་ཞིག་སྣུར་བ་འདུལ་བ་ལྡུར་ལྡུར་བྱེད་པ་ཞིབ་མོར་འཐག་པ། །སྣང་བ་གསལ་བ་སྒྲུབ་པ་མངོན་པ་ཡུལ་
110.	མཐོང་བ་ཆ་སྣ་ཁ་ཐ་དད་དམ་དབྱེ་བའམ་དུ་མ་ཚོགས་པ་འདུས་པ་སྣ་སྣོམ་བྱེད་ཐོག་མ་རྩེ་མོ་ཡི་དོན་སྣབས་སྣའི་ལུད་པའམ་ཟག་ཆུ། །སྣམ་བུ་ཞེང་ཆུང་ལ་ཆུ་རིང་བ་བལ་གྱི་གོས་སོགས་དང་འདོད་པའི་སྣམ་བུའི་དོན་སྣམ་ཕྲན་སྦྱར་བའི་གོས་ཏེ་ཆོས་གོས་གསུམ་གྱི་གཅིག་སྣལ་མ་གོས་རྒྱུའམ་སྣམ་བུའི་སྤུན་ནམ་སྐུད་པའི་དོན་སྣེ་མོ་རྩེ་མོ་འགོ་མ་ཐོག་མ་ཟུར། །གནམ་སའི་བར་གྱི་སྣང་བ་མཐོང་བ་བར་སྣང་དུ་འཕུར་བ་ལྟ་བུ་སྣང་བ་དང་གསལ་བ་གཉིས་མུན་པ་མེད་པའམ་འོད་ཆགས་པ་སྒྲོན་མ་སྣུམ་འབྲུ་མར་རྩི་མར་སོགས་དང་སྣུམ་པ་སྣུམ་པོ་མདོག་མི་སྐྱ་བའམ་སང་སེང་མེད་པ་དྲི་དང་མཚོན་སྣོམ་པ་ཚོར་བ་དང་ཐོགས་པ། །ལམ་སྣ་ལམ་སྟོན་ནམ་སྣ་འཁྲིད་པར་གོ་སྣ་བོ་གཙོ་བོ་ཐོག་མར་དཔོན་པོའི་དོན་སྣག་ཉེ་དུ་ཞིག་དབོན་པོ་སྤུན་ནམ་ཚ་བོ་སྣང་ཡོད་དམ་མངོན། །ཡང་དག་པ་ལྟ་བུར་སྣང་བ་མཐོང་བ་སྟེ་དངོས་མིན་པ་ཡང་དག་མིན་པ་མངོན་རྗེས་སྒྲུབ་པ་སུན་འབྱིན་ལྟར་སྣང་ལྟ་བུ་སྣ་ཁ་རིགས་མི་འདྲ་བ་མང་པོ་སྣྲེལ་ཞི་འཚོལ་བའམ་གོ་རིམས་སུ་མི་གནས་པ་དང་འཕྲེད་སྣོད་སྣོད་སྤྱད་དང་སྣོད་དུ་རུང་མི་རུང་སོགས། །ཡུག་སྣམ་བཙག་གམ་རྡོ་ཞིག་དང་ཡུག་ཚང་བའི་སྣམ་བུ་སྣམ་ཕྲན་སྣམ་སྦྱར་གྱི་སྣམ་ཕྲན་ནམ་སྣམ་བུ་ཆུང་བ་སྣ་མ་ཛཱ་ཏིའམ་ཛཱ་ཏིའི་མེ་ཏོག་དང་སྲིན་ཤིང་སྣེའུ་སྔོའམ་སྔོ་དྲི་འགགས་སེལ་བ་དང་རྩེ་ཆུང༌། །སྣད་ཡར་རྨས་པའམ་སྐྱོན་ཞུགས་པ་སྣད་པའི་མིང་ཙམ་སེར་སྣ་དམ་དུ་འཛིན་པའམ་འཇུངས་པའི་དོན་སྣོན་མ་ཁ་སྐོང་སྣོན་ཁར་གོ་སྣོམས་ཤིག་སྣོམ་པའི་སྐུལ་ཚིག་སྣོལ་ལྟར་ན་བསྣོལ་བ། །རྒྱབ་ཀྱི་དོན་ལ་གོ་བའི་སྣམ་ལོགས་རྒྱབ་བམ་ངོས་སམ་ཟུར་དང་སྣུན་པ་སྣོན་པ་སྣར་བ་སྣོར་བ་སྣུར་ཅིག་སྣང་བྱེད་སྣུབ་པ་སྣད་པ་སོགས་སར་བཏགས་ནའོ། །༼བརྣ༽བརྣབ་པ་ཆགས་པའམ་གཞན་ནོར་བདག་གིར་འདོད་པའི་སེམས་བསམ་པ་ལྟོ་ཟས་སོགས་ལ་བརྣན་པ་ནན་ཏན་བྱེད་པའམ་དོ་གལ་བྱེད་
111.	པའི་དོན་ཡང་ཡིན་བརྣངས་པ་ཆུ་རྩམ་སོགས་གྲེ་བར་འགགས་པ། །བརྣག་པ་བཟོད་པའམ་བསམ་པར་དཀའ་བ་མི་ནུས་པའི་དོན་བརྣག་པ་བཟོད་པའམ་བསམ་པས་མདུན་གམ་དུ་བརྣུར་བ་འཐེན་པའམ་ཚུར་འདྲེན་པ། །ས་ལ་སྦས་པའི་དོན་ཅན་གྱི་བརྣོགས་པ་གབ་པ་དང་ངེས་གཟུང་ལ་འཇུག་པའི་བརྣན་པ་དམིགས་སུ་བཟུང་བའམ་བཀར་བ་ནི་སྒྲའི་འཇུག་ཡུལ་ལྟ་བུ། །བརྣང་བརྣོག་སོགས་བས་འཕུལ་ར་མགོ་ལྡན་པའི་ནའོ། །༼བསྣ༽གནད་གསང་དུ་བསྣུན་པ་སྣུན་པ་རྡེག་པ་མཚོན་ཆ་ལག་ཆ་བསྣུན་པ་སྣུན་པ་རྒྱབ་པ་ནུ་མ་འོ་འཛིན་ནམ་ནུ་ཞོ་བསྣུན་པ་སྣུན་པ་ནུ་རུ་འཇུག་པའམ་བླུད་པ། །སྲོལ་ཀ་བསྣུབས་པ་སྣུབ་པ་ཉམས་པའམ་ནུབ་པར་བྱས་པ་གོང་འོག་ལྟག་འོག་བསྣོར་བ་སྣོར་བ་ནོར་དུ་འཇུག་པ་དཀྲུགས་པ་བརྗེ་བ་ལྟ་བུའི་དོན་ཡིན་ཞིང་བསྣོལ་བ་སྣོལ་བ་བརྗེ་བ་དང་ཕན་ཚུན་ནམ་བླ་འོག་རིམ་མིན་དུ་སྦྱོར་བའམ་རྩེག་པ་སེང་གེ་མཇིང་བསྣོལ་དང་རྡོ་རྗེ་རྒྱ་གྲམ་ལྟ་བུ་སྣོལ་མར་བྱས་པ། །མཚོན་ཆ་བསྣམས་པ་ཐོགས་པ་ཁྱེར་བ་བཟུང་བ་སྣོམ་པ་དུས་ཕྱི་བསྣུར་ཕྱི་བཤོལ་སྣུར་བ་འཐེན་པའམ་ཉེ་རུ་བཏང་བ་ཞིབ་མོ་ཞིབ་པར་བསྣུར་བ་སྣག་ཚ་སོགས་སྣུར་བ། །མཇུག་མ་རྔ་མ་བསྣར་བ་སྣར་བ་བརྐྱང་བ་དྲི་སྣའི་གཟུང་བྱ་བསྣམས་པ་སྣོམ་པ་བྲོ་བར་བྱས་པ་བསྣོམས་ཀྱང་མཐོང་ནེམ་ནེམ་སྣེམ་པའི་ཚུལ་བསྣེམས་པ་སྣེམ་པ་མནན་པའམ་ནེམ་ནེམ་བྱས་པ། །མང་པོ་དང་ཡང་ཡང་དུ་ཁ་བསྣན་པ་སྣོན་པ་སྣོན་མ་བཅུག་ནས་འདྲེས་པ་བསྲེས་པའམ་ལེགས་པར་གོ་བསྣོས་པ་སྣོ་བ་བརྫིས་པ་མཉེད་པ་འཕུར་བ་སྦྲུས་པ། །བསྣམ་བསྣོམ་བསྣོ་བསྣད་པ་སོགས་བས་འཕུལ་ས་མགོ་ལྡན་པའི་ནའོ། །
112.	༼པ༽ པང་པ་པང་པའམ་ཐུ་བ་མ་པང་བུ་འཇུག་ལྟ་བུར་གོ་པར་བུ་སྣོད་ཀྱི་བྱེ་བྲག་མར་པར་ཞག་པར་སོགས་པི་ལྦང་སྒྲ་སྙན་ནམ་རྒྱུད་མངས་འཛིན་པ་འཆང་བ། །གཅིག་པུ་གྲོགས་མེད་པ་རྐྱང་པ་རེང་བུར་གོ་པིར་རི་མོ་འབྲི་བྱེད་དམ་ཚོན་འབྱུག་བྱེད་ལ་གོ་བའི་དོན་ཅན་གྱིས་ངོས་ལ་པ་ཏྲ་ཤིང་ལོའམ་རི་མོ་བྲིས་པ་འབྲི་བ། །པུ་ཤུ་མདའ་ཡབ་ལན་ཀན་སྤེན་རྒྱའི་དོན་པུ་ཤུད་འདབ་ཆགས་ཤིག་པུར་གྱིས་འཕུར་ཚུལ་པུར་བ་འཕུར་བ་མཁའ་ལ་འགྲོ་བ། །པུཎྜ་རཱི་ཀ་གདུགས་དཀར་ཆུ་སྐྱེས་དཀར་པོ་སྟག་དང་ཕྱོགས་ཀྱི་གླང་པོ་དང་བུར་ཤིང་གསུམ་གྱི་བྱེ་བྲག་པི་པི་ལིང་པི་སྤ་ལཱི་ཟུར་ཆག་པ་སྟེ་གྲོག་མ་དང་དབྱིབས་མདོག་འདྲ་བའི་སྨན་ཞིག་ཡིན་པས་གྲོག་སྨན་ཡང་གྲགས། །པ་ཤི་བོད་ཀྱི་བཙུན་པ་རྒྱ་ནག་ཏུ་ཕྱིན་པའི་མིང་པདྨ་འཕྱོ་བ་འདམ་སྐྱེས་པ་ལ་ཤ་རྒྱ་སྐྱེགས་ཀྱི་ཤིང་བལ་ཤ་ཡང་ཟེར། །པུས་མོ་སྒྱིད་ཁུག་གི་མདུན་ཆ་པུས་ཚིགས་པུས་ལྷང་བཙུགས་པ་འཛུགས་པ་པོག་སྤོས་པོར་པ་ཕོར་པ་བླུག་སྣོད་ག་པུར་ཀརྦུར་ཟུར་ཆག་པ་སྟེ་ནུས་ཅན་ཡིན་ག་པུར་ཡང་ཟེར་བ་སྨན་ཞིག་འཐུལ་བ་དྲི་ངད་ལྡང་བ་དུ་བ་འཕྱུར་བ། །པར་མ་སྤར་ཟིན་པའི་དངོས་པོ་དང་པར་ཞེས་པ་འདྲ་བ་དང་སྤར་བའི་མིང་ཙམ་མཚོན་པའི་སྒྲ་པོ་ཏི་གླེགས་བམ་སྟེ་པུསྟ་ཀ་ཟུར་ཆག་པ་པཎྜི་ཏ་བློ་གྲོས་དང་འགྲོགས་པ་མཁས་པ་ལྔ་རིག་པ། །ཟེ་པྲོག་སྒོ་ལྕགས་ཀྱི་ཟེ་མའི་རྩེ་དང་ཟེ་བའི་རྩེ་ཡིན་སྙམ་པྲོག་ཞུ་དབུ་རྒྱན་དང་རྩེ་ཞྭ་སྲོག་ཅེས་པ་རྩེ་ལ་གྲགས་འོག་པག་སྐ་རགས་ཀྱི་རྒྱན་ནམ་རྐེད་པ་ལ་འཕྱང་བའི་ཚར་ཚར་དང་། །པུར་རོའམ་གདུང་དེའི་ཁང་པ་རོ་ཁང་གདུང་ཁང་སྲེག་ཁང་པར་ཏང་དྲེའུ་རྔོག་གམ་སྟན་ཁྲ་པོ་ཊ་ལ་གྲུ་འཛིན་ཏེ་སྒྲ་ཉམས་ནས་པོ་
113.	ཏ་ལ་སྒྲོལ་མའི་གནས་རི་ཞིག་དང་དམར་པོ་རི། །པུ་ས་ལ་སྨན་འོ་སུ་དང་པུ་ཤེལ་ཙེ་སྨན་ཞིག་སྟེ་བྱ་ཟས་དང་ཁྲུ་ང་ཡང་བྱེད་རུང་བའི་རྩྭ། །པ་སངས་པ་ལྦ་སངས་གཟའ་བདུན་གྱི་གཅིག་པྲ་ཕབ་པ་པྲ་སེ་ན་འབེབས་པ་སྔགས་སོགས་ལ་བརྟེན་ནས་ལྐོག་གྱུར་གསལ་བར་སྟོན་པ་མོ་བཏབ་པ་པྲི་ཡངྐུ་སྔོ་གླིང་འབྲུ་གསུམ་གྱི་བྱེ་བྲག་ལ་འཇུག །པགས་པ་ཤུན་པ་སྐོགས་པ་གཟིག་གི་པགས་པ་སོགས་ལག་པོད་ལག་ཚབ་ལག་པ་གཡར་བ་ཕན་ཚུན་ལས་ཀའི་རོགས་རེ་མོས་བྱེད་པའི་མིང་ཙམ་པོ་ཟོས་པ་ཇི་ལྟར་ཐོགས་པ་རེ་ལྟར་ཐོགས་པ་ཇི་ཙམ་འགོར་བར་གྱུར་ཀྱང་ནི་སྡུད་སྒྲ་སྟེ་རེ་ལྟར་ཐོགས་ཀྱང་ལན་བདུན་པ་ལྟ་བུ། །པར་གྱིས་འཕར་ཚུལ་འཕར་བ་འཕག་པ་དང་ཅོད་པན་པ་ན་ས་ཨུཏྤལ་ཏེ་པོར་པུཥྤ་སྐུ་པར་སོགས་པ་རྐྱང་ངོ་། །༼དཔ༽དཔག་པ་འཇལ་བའི་ཚད་དེ་རྒྱང་གྲགས་བརྒྱད་སོགས་དང་རྟགས་མཐོང་འབྲེལ་བ་ངེས་པའི་རྗེས་སུ་ལྐོག་གྱུར་དཔག་པ་འཇལ་བ་ངེས་པ་རྟོགས་པར་བྱེད་པ་དཔག་བྱ་ལྐོག་གྱུར་གྱི་གཞལ་བྱ་དམ་བཅའ་རྟགས་ཀྱི་ཡུལ་བསྒྲུབ་བྱ་རྟོགས་བྱ་དང་གཞལ་བྱ་ཙམ་དཔོག་པ་འཇལ་བ་ངེས་པ་རྟོགས་པར་བྱེད་པ། །རྒྱལ་པོ་ས་གཞི་སྐྱོང་བ་ལ་སོགས་པའི་མིང་དཔྱ་ཞེས་པ་ཁྲལ་ཡིན་ལ་ལག་དཔྱར་ཡང་འགྱུར་སྣང་དཔྱང་པ་འཕྱང་བ་ཐུར་དུ་དཔྱོངས་བྱེད་ཀྱི་ཐག་པ་གདང་ཐག་སོགས་དཔྱངས་པ་འཕྱང་བ་ཐུར་དུ་བཏང་བ། །དཔག་པ་ཚད་དམ་གཞལ་དུ་མེད་པ་མ་མཆིས་པ་དམག་གཡུལ་གྱི་དཔུང་ཚོགས་སམ་རྒྱལ་བྱེད་དཔུང་བུ་ཆུང་རྐང་ཐང་གི་དམག་རྐང་དམག །དོན་ནམ་དཔེ་ཅན་གྱི་དཔེའམ་དཔེར་བརྗོད་དམ་བཀོད་ན་ངེས་བཟུང་ངམ་དམིགས་ཀྱིས་འབྱེད་པ་དཔེ་དང་ཕལ་ཆེར་འབྲེལ་བའི་བྱད་གཟུགས་ཡིན་ནམ་སྙམ་སྟེ་དཔྱད་དོན་སེན་མོ་ཟངས་མདོག་སོགས་བརྒྱད་ཅུ་དཔེ་ཆ་གླེགས་བམ་ཡིག་ཆ་དཔེན་པ་མཁོ་བ་ཡིད་དུ་འོང་བ་ཕངས་པ། །རྣམ་པར་དཔྱོད་པ་ཁྱད་འཕགས་ཀྱི་ཤེས་
114.	རབ་དང་རྣམ་པར་དཔྱད་པ་རྟོག་པ་དང་དཔྱོད་པ་གཉིས་བློས་འཇལ་བ་ཙམ་མམ་རྩིང་ཞིབ་ཀྱི་ཁྱད་ཀྱང་ཡོད་བརྟག་པ་དང་དཔྱད་པ་གཉིས་གཞལ་བ་དང་རྟོག་དཔྱོད་ཀྱི་ཡུལ་ལམ་བྱ་ལས་དང་གཅིག་ཏུ་སྦྲེལ་ན་མིང་ཙམ་ཡིན་པ་འདི་གོང་འོག་ལ་བསྒྲེ་དགོས་པ་དང་། །རྗེ་བོ་གཙོ་བོ་གཞོན་ནུ་གདོང་དྲུག་དཔོན་པོ་དབང་བྱེད་པོ་སློབ་པའམ་ཀློག་པའི་དཔོན་པོ་བླ་མ་སེམས་པ་བསམ་པ་དཔའ་བ་མི་ལྡོག་པ་སྙིང་སྟོབས་བརྟན་པ་ཆེ་བ་ཆེན་པོ་རྒྱལ་སྲས་སོགས། དཔྱིད་ཐིག་ལེའམ་དཔལ་དང་དུས་ཀྱི་དབྱེ་བ་དཔྱིད་ཀ་དཔྲལ་བ་སྨིན་མའི་སྟེང་གི་ངོས་སམ་ཐོད་པར་གོ་དཔྱི་མགོ་སྟ་ཟུར་རམ་དཀུ་དཔྱི་དང་ནུ་མའི་བར་ཟེར་བ་ལྟ་བུ་དཔྱོངས་པ་དཔྱང་བ་དང་དཔྱོངས་ཤིག་ཀྱང༌། །ཤིང་ང་དཔུང་བཅད་དགེ་སློང་མའི་ནུ་སྒྲིབ་ཀྱི་གོས་ཕུ་བཅད་ལུས་ཀྱི་དཔུང་པ་མཛེས་བྱེད་ཀྱི་རྒྱན་དཔུང་གདུབ་དར། །དར་གོས་ཐུར་དུ་དཔྱངས་པ་རྒྱན་ཞིག་དཔངས་ཞེས་པ་མཐོ་དམན་གྱི་ཚད་དམ་འཕང་ངམ་མཐོ་ཚད་དཔག་བསམ་གྱི་ཤིང་ལྷའི་ལྗོན་ཤིང་སོགས། །དཔའ་བོ་སྙིང་སྟོབས་ཅན་སྡར་མ་མིན་པ་དཔའ་བ་སྤྲོ་བ་འཕེལ་བ་སྙིང་སྟོབས་བརྟན་པའི་དོན་དཔང་པོ་ཆེ་བཞིའམ་གཉའ་བོས་ཡི་གེ་སོགས་དཔོད་པ་གཞན་ལ་འབྲིར་བཅུག་ནས་རང་གིས་སྨོས་པ་ལྟ་བུ། །སྨན་ཁོང་དུ་བཏང་ནས་ནད་གསོ་བར་བྱེད་པ་དང་དཔྱད་ཐུར་མ་སོགས་ཀྱིས་ནད་ཕྱི་ནས་འདྲེན་པའམ་ཕྱིར་འདོན་པའམ་འབྱིན་པར་བྱེད་པ་སྟེ་གསོ་རིག་དཔྱིས་མཐའམ་གཏིང་ཕྱིན་པ་སོན་པ་ཐོན་པ་དཔྱས་པ་འཕྱ་བའམ་དཔྱ་བའམ་སྐྱོན་མི་འདོགས་པ་སྦྱོར་བ། །དཔལ་ཇི་སྐད་དུ། །དཔལ་མོ་དབྱངས་ཅན་བློ་དང་སྡེ་གསུམ་གྱི། །ཕུན་སུམ་ཚོགས་དང་འབྱོར་པ་མཛེས་པ་དང༌། །འཚོག་ཆས་འཇིགས་མེད་ཚལ་དང་འཕགས་པ་དང༌། བདུད་རྩི་རྣམས་ལ་དཔལ་ཞེས་རབ་ཏུ་གྲགས། །ཞེས་པའི་དོན་དང་ལྡན་པ་བཅས་པ་དཔང་རུས་ཤིག་ལོ་རྩྭ་བ་བློ་གྲོས་བརྟན་པ་དང་དཔྱལ་དཔུང་གཉེན་
115.	དཔག་ཡས་དཔག་གཞི་དཔགས་དཔའ་མོ་སོགས་དས་འཕུལ་པའོ། ། ༼སྤ༽ཕ་སྤད་ཕ་བུའམ་ཕ་ཁུ་སྤུན་ཟླ་སྐུ་མཆེད་ཉེ་དུ་སྤང་བྱ་དོར་བྱ་གཞོམ་བྱ་སྦྱང་བྱ་སྤོང་བྱེད་ཀྱི་ཡུལ་སྤངས་པ་དོར་བ་སོགས་འདས་པ། །སྤྲང་པོ་དབུལ་པོ་མེད་པོའི་མིང་སྤར་མོ་ལག་པའི་སྤར་བ་ཆངས་པ་ལྟ་བུ་དང་སྦར་མོའི་དོན་སྤ་ཤིང་གི་བྱེ་བྲག་སྦ་ཡང་ཟེར་སྤ་དབྱུག་སྤ་འཁར་སྤྲད་པ་སྤྲོད་སྟེ་པ་ར་བ་གཏད་པ་འཕྲོད་པ། །བདུག་པ་བྱུག་པ་སོགས་ཀྱི་སྤོས་ལྟ་བུ་སྤྲིན་པ་ཆུ་འཛིན་སྤྲོ་བ་ད་ལྟ་མ་འོངས་དང་སྤྲོས་འདས་སྐུལ་ཏེ་དོན་འོད་སོགས་འཕྲོ་བ་གཏོང་བ་རྒྱས་པར་བྱེད་པ་ལོངས་པ་ཚང་བར་སྤྱོད་པ་སྤྱད་པ་འདོད་ཡོན་ནམ་འབྱོར་བའི་མིང་ཡང་ཡིན་སྤྱོད་པ་སྤྱད་པ་འཇུག་པ་ཉམས་སུ་མྱོང་བ་བརྟུལ་ཞུགས་བྱ་བ་བྱེད་ཚུལ་བསླབ་པ་ཡ་རབས་ཀྱི་སྤྱོད་པ་སོགས། །སྤང་སྤོས་བདུག་སྤོས་རལ་བ་ཅན་ཞིག་སྤར་བ་དང་སྤོར་བ་མེ་སོགས་འབར་དུ་འཇུག་པ་སྔ་མ་འདས་མ་འོངས་ཕྱི་མ་ད་ལྟ་བ་སྐུལ་ཚིག་སྟེ་འདི་རིགས་ལ་རྟགས་འཇུག་ནས་དུས་གསུམ་འབྱེད་ཚུལ་དངོས་སུ་མ་བསྟན་ཀྱང་འདི་ལྟར་ལག་ལེན་ཉེར་སྤྱོད་དང་བསྟུན་ནས་རིགས་བསྒྲེ་སྤེན་མ་རྩི་ཤིང་ཞིག་སྤྱིལ་བོ་རྩྭ་སོགས་ཀྱི་ཁང་བ་སྤྱིལ་བུ་ཁང་ཆུང་སྤྲོ་བ་དགའ་བ་སྐྱིད་པ་དྲོ་བའམ་ཚ་བ་བརྩོན་པ། །སྤེན་ཏོག་རྒྱན་ཞིག་སྤུག་རིན་ཆེན་ཞིག་སྟེ་ཆབ་རོམ་ལོ་སྟོང་ལོན་ན་སྤུག་ཏུ་འགྱུར་བར་བཤད་སྙམ་རིན་ཆེན་མཆོག་གིས་སྤུད་པ་བརྒྱན་པ་སྤྲས་པས་སྤ་བ་མཛེས་པ་བརྗིད་ཆགས་པ། །གོ་གནས་དང་གོང་སོགས་མཐོ་བར་སྤར་བ་སྤོར་བ་འཕར་དུ་འཇུག་པ་བཏེག་པ་འདྲེན་པ་པར་རྒྱབ་པ་སྤེལ་བ་བྱ་འདབ་ཆགས་དང་ཤོག་བུ་སྤུར་བ་འཕུར་དུ་འཇུག་པ་ལྡིང་བར་བྱེད་པ་སྤུར་བྱ་སྤུར་བྱེད་སྤུར་ཟིན་སྤུར་ཅིག་ཅེས་པ་ལྟ་བུ་བྱ་ཚིག་དུས་གསུམ་གཟུགས་མི་འགྱུར་བ་ཀུན་ལ་སྦྱར་གནས་གཞན་དུ་སྤགས་པ་འཕག་ཏུ་འཇུག་པ་བཏང་བ་སོང་བ་འབུར་བ། །མགོ་ལས་སྐྱེས་པའི་སྤུ་སྐྲ་དང་བ་སྤུ་སོགས་སྤྲུག་སྤྲུག་རྡུལ་སོགས་སྤྲུག་ཚུལ་
116.	ལམ་མིང་ཙམ་ཐག་པའི་ཐགས་སུ་བྲན་པ་ཉིད་ཀྱི་རྒྱུ་ལ་སྦྱར་རྒྱུའི་སྤུན་སྣལ་མ། །སྤེའུ་མཁར་རམ་ཁང་ཆུང་ངམ་སྡོང་པོའི་མིང་གཅེས་སྤྲས་གཅེས་པོ་རྩིས་ཆེན་སྙིང་སྡུག་སྤྱད་བྱའི་དངོས་པོ་ཀ་ཅ་ནོར་གྱི་སྤྱི་མིང་སྤེལ་བ་འཕེལ་དུ་འཇུག་པ་སྐྱེད་པ་སྦྱར་བ་སྲེ་བ། །སྤ་མ་ཤུག་པ་ལྟ་བུའི་ཤིང་ཞིག་སྤྲུ་ནག་མ་སྔོ་སྨན་ཞིག་སྤྲ་བ་མེ་ལེན་གྱི་རྫས་མགོ་སྤྲ་བའི་མེ་ཏོག་ལྟར་དཀར་ཟེར་བ་ལྟ་བུ་སྤུངས་པ་སྤུང་བ་དུ་མ་གཅིག་ཏུ་ཕུང་པོར་བྱས་པ་སྡོམ་པ་བཅེར་བ། །སྤྲ་ཆལ་འདོ་མེད་དམ་གཏད་མེད་ལང་ཤོར་རྒན་པོ་སྤྲ་ཆལ་ལང་བ་ལྟ་བུ་སྤོད་ཟས་ཀྱི་བྲོ་བ་སྐྱེད་བྱེད་སྒ་པི་སོགས་དང་ཞོ་འོ་མ་ཆུ་སོགས་ཀྱི་སྤྲིས་མ་ཁའི་ཞག་ལྟ་བུ་སྤགས་པ་བསྲེས་པ་བསྒོས་པ་སྤགས་མ་དང་སྤགས་གཉིས་སྤགས་ནས་ཟ་ལྟ་བུ། །ཕན་ཚུན་འཐབ་མོ་འཁྲུག་འཛིང་སྤྲད་པ་དང་སྤྲོད་པ་གཉིས་སྦྱོར་བ་ཐུག་པའམ་རྒྱབ་ཏུ་འཇུག་པ་སྤྱོས་པ་སྤྱོ་བ་གཤེ་བ་བསྡིགས་ནས་སྤྱུགས་པ་གཞན་དུ་བརྫངས་པའམ་བསྐྲད་པ། །སྤྱི་ཐུན་མོང་གཙོ་བོ་ལྡོག་པ་རིགས་སྒོས་བྱེ་བྲག་གམ་སྒེར་སྤེལ་མ་རེ་མོས་སམ་འདྲེས་མ་ལྟ་བུར་གོ་འཕྲིན་ཆ་སྤྲིང་བ་དང་སྤྲིངས་པ་གཉིས་སྐུར་བ་སྲིང་བ་འབྲི་བ་འགྲོ་བ། །རྨོངས་མུན་གྱིས་སྤྲུལ་པ་བསྐྱེད་པ་སྟེ་རང་བཟོ་ལྟ་བུ་སྤོང་བ་པ་སྤོང་བ་པོའམ་སྒོམ་པ་པོ་སྤོང་བ་བསམ་གཏན་གྱི་འཁོར་ལོ་ལྟ་བུ་སྤོངས་ཤིག་སྤོང་བའི་སྐུལ་ཚིག་སྤྱོད་པ་པ་མུ་སྟེགས་ཀྱི་བྱེ་བྲག །ཚུར་སྤྱོན་བྱོན་ནམ་འབྱོན་དུས་གསུམ་གཟུགས་གཅིག་སྙམ་དཀའ་བའི་ལས་སྤྱད་པ་སྤྱོད་པ་ཆོས་སྤྱོད་ཡི་གེ་འབྲི་བ་དང་སྦྱིན་པའི་ཕར་ཕྱིན་དང་སེམས་བསྐྱེད་སོགས་བཅུ་ཚན་གསུམ་ལྟ་བུ་སྤོར་བ་མང་དུ་སྤེལ་བ། །སྤྲོས་པ་འགག་པ་སོགས་དང་མཚན་མ་དང་རྟོག་པ་སོགས་དང་བྲལ་བ་སྤངས་པ་སྤྲུལ་པ་སྦྱིན་པའམ་སྟོབ་པ་བསྐྱེད་པ་འཕྲུལ་དུ་འཇུག་པ་མཆོག་སྤྲུལ་སོགས་གཟའ་བདུན་གྱི་གཅིག་ལ་སྤེན་པ་ཟེར། །གོས་གྱོན་པ་གནས་རིགས་པ་སྤོ་བ་སྤོས་པ་བརྗེ་བ་སྒྱུར་བ་བསྒྲེ་བ་ཆུ་བོར་གྲུ་ཤན་སོགས་སྤྱིངས་པ་སྤྱིང་
117.	བ་བྱིང་དུ་བཅུག་པ་སྤྲ་ཚིལ་སྦྲང་རྩིའི་རོ་མའམ་སྙིགས་མ་ལྷུང་བཟེད་གློན་བྱེད་དང་ལྕགས་གཡའ་ལེན་བྱེད་སྤྱིན་འབྱོར་བྱེད་ཀྱི་རྫས་ཤིག་ཁ་སྤྱིན་ལྟ་བུ། །ཁེ་ལ་འཇུག་པའི་སྤོགས་རྒྱལ་ཁ་སྐྱེད་བོགས་འདོན་པ་སྤྱང་ཀི་གཅན་གཟན་ཞིག་སྤྲ་སྤྲེལ་ཆེ་སྤྲེའུ་སྤྲེ་གཡོ་བྱེད། །སྤྱང་པོ་གྲུང་པོ་སྒྲིན་པོའི་མིང་སྤོབས་པ་གདེང་མི་འཇིགས་པ་སྔོན་མ་ཐོས་པའི་ཆོས་དོན་རྟོགས་ནས་བསྐལ་བར་བཤད་ཀྱང་མི་ཟད་པར་བྱེད་པས་དགེ་བ་ལེགས་སྤྱད་མི་དགག་ཚིག་སྤྱོམ་པ་ངོམ་པའམ་བདག་ཉིད་སྒྲོག་པ་སྤྱོམས་པ། །སྤྱི་བླུགས་ཆབ་བུམ་རིལ་བ་ཁ་སྤུབ་ཁ་འོག་ཏུ་བསྟན་པ་ལྷུང་བཟེད་ཁ་སྤུབ་པ་སྤུབ་པ་རྒྱན་དང་དཔལ་གྱིས་ལུས་ལ་སྤྲས་པ་མཚན་པ་བརྒྱན་པ་སྤུད་པ། །སྤྱི་བོ་སྤྱི་གཙུག་མགོ་བོ་རྩེ་མོ་རྡུལ་ཅན་གྱི་གོས་སྤྲུགས་པ་སྤྲུག་སྤྲུག་བྱས་པ་རྡུལ་གྱི་དོན་ལ་ཐོབ་པའི་སྤབས་རྡུལ་ཆགས་པ་རྣ་སྤབས་སོགས། །སྒོ་གསུམ་གྱི་སྤྱོད་པ་བྱེད་ལུགས་སྤ་བཀོང་བ་ཞུམ་པར་བྱས་པ་རི་བོ་ཡི་སྤོ་རྩེ་མོའམ་མཐོ་བའམ་རྩེའི་ཐང་ངམ་རྨང་འགྲམ་ཡང་ཡིན་སྙམ། །མིག་གི་དོན་ལ་འཇུག་པའི་སྤྱན་འདྲེན་བྱེད་སྤྱན་པ་ལྟ་རྟོག་མཁན་ནམ་གཉེར་པ་ལྟ་བུ་དང་སྤོས་པ་སྤོང་བ་སྤུ་ལ་བབ་པ་སྤྲུག་པ་སྤྱི་མཚན་སྤང་སྤོངས་སྤུན་པ་བསྲེས་པའམ་ཐུང་བ་སོགས་སར་བཏགས་པའོ། །༼ལྤ༽སྟག་ལྤགས་སྟག་གི་པགས་པ་སྟེ་འདིར་གཞི་དང་མ་འབྲེལ་བ་དང་དྲུག་སྒྲ་ཡོད་ན་པ་རྐྱང་དང་དྲུག་སྒྲ་མེད་ན་ལ་མགོ་ཅན་ཏེ་མ་འབྲེལ་བ་ནི་པགས་པ་ལྟ་བུ་དང་མི་ལྤགས་སྙིང་ལྤགས་ལ་སོགས་ལར་བཏགས་པའོ། །༼ཕ༽ ཕང་པ་པང་བའམ་ངོས་དང་ཐུ་བར་གོ་ཕུན་སུམ་ཚོགས་པ་དཔལ་ལེགས་པ་དགེ་ཚོགས་ཕུན་ཚོགས་ཀྱི་གཞི་ཚུགས་ཟུག་པའམ་ཆགས་ཤིང་ཚིག་
118.	ཕྲད་དམ་རྐང་འཐུང་ཕུན་ཞེས་པ་ཚད་ཀྱི་ཁྱད་པར་ཏེ་ཕུན་གང་ཕུན་རེ་སྡུད་ལྟ་བུ། ཕྲུག་གུ་ན་ཕྲ་བའི་བྱིས་པ་དང་ཕྲད་པ་མཇལ་བ་ཐུག་པ་སྤྲད་པ་འཕྲད་པ་རྡུལ་ཕྲན་རྡུལ་ཕྲ་རབ་བདུན་ལྟ་བུ་ཕྲན་བུ་ཆུང་བ་གྱི་ན་ཅུང་ཟད་ཕྲ་བ་ཟབ་པ་ཞིབ་པ་ཕྲ་མོ་ཆུང་ངུ། །བརྒྱ་སྟོང་ཁྲི་ཕྲག་ཚོ་ཕྱང་བ་འཕྱང་བའི་མིང་ཕྲུལ་པ་འཕྲུལ་བའི་མིང་ངམ་ཡང་ན་ཐུར་དུ་ཕྱང་ཞིང་ཕྲུལ་བའི་རྒྱན་ཕྱལ་གྲོད་པའི་ཞེ་ས་ཕྱང་ངེ་བ་འཕྱང་ཚུལ་འཇོལ་ལེ་བ། །ཕྱུག་པ་པོ་ནོར་ཅན་འབྱོར་ལྡན་འབྱོར་པ་ཡོད་པའི་དོན་ཕྱིར་ཆེད་དོན་སླད་དུ་ཕྱོགས་ཆོས་དང་ཆོས་ཅན་དང་དེ་ཚོགས་པའི་བསྒྲུབ་བྱའམ་དམ་བཅའ་དང་རྒྱབ་རྟེན་དང་རིས་དང་མཐུན་དང་ཤར་སོགས་མཚམས་བཅས་བཅུར་གོ་ཕྱིན་པ་འགྲོ་བ་སོན་པ་སོང་བ་ཐོབ་པ། །ཕྱག་དར་ཕྱགས་སྙིགས་ཕྱག་དར་ཁྲོད་སོགས་ཕྱི་ས་དྲི་ཆེན་བཤང་བའི་མིང་ཕྱེ་མ་ཞིབ་ཏུ་བཏགས་པའི་སྨན་སོགས་ཕྱེ་རྩམ་པ་ཕྱེ་མ། །ཕྱྭ་གཙོ་བོ་མོ་དཔལ་ལམ་གཡང་མཁན་པོ་བྱེད་པོ་ཕོངས་པ་དབུལ་བ་ཉམ་ཐག་པ་དེས་ཕྱིང་བ་མ་བཏགས་པའི་གོས་ཕྱིང་ཞྭ་ཕྱིང་དམར་རུལ་པ་འདྲུལ་བའམ་རྙིང་བ་ཕྱར་བ་གདེངས་པ་གཟས་པ་བརྩམས་པ་འཕྱར་བ། །ཕྱི་བདར་ཕྱི་ཞིང་ཕན་ཚུན་བདར་བའམ་མིང་ཙམ་མམ་ཕྱི་བའི་རས་དུམ་གྱིས་ཅོག་ཙེ་དང་རི་མོ་ཕྱིས་པ་དག་པར་བྱས་པ་དབྱི་བ་ཕྱིས་ཤིག་ཀྱང་ཕྱགས་མ་རྡུལ་འཕྱག་བྱེད་ཀྱིས་ཕྱགས་པ་འཕྱག་པ་གད་རྒྱག་པ། །ནམ་མཚན་ཕྱེད་དགུང་ཕྱེད་ཀ་ཕྱེད་མ་ཕྱེན་འོག་རླུང་རྟུག་དྲི་གཏོང་བ་བཏང་བ་ཕྱི་རྡོ་འཕོངས་ཕྱི་བའི་རྡོ་དང་ཕྱི་རྒྱབ་ཀྱི་རྡོ་ཕང་བ་འཕེན་པའི་མིང༌། །དབང་གིས་ཕྱུག་པ་ལྷ་ཆེན་རྒྱལ་པོ་གཙོ་བོ་མགོན་པོ་དབུགས་ཕྱུང་བ་སེམས་གསོ་བཏང་བ་གནས་སྤར་བ་དབུགས་བཏོན་པ་ཙམ་ཕྱུང་བ་འབྱིན་པ་བཏོན་པ་སྒོ་ལ་སྲོལ་ཕྱེ་བ་འབྱེད་པ་བཏོད་པ་བརྩམས་པ་ཕྲལ་བ་བཀྲོལ་ནས། །ཕྱགས་ལྷམ་རྐང་པ་ལ་གྱོན་རྒྱུའི་ལྷམ་མཆིལ་ལྷམ་སོགས་ཕྲན་ཚེགས་ཆུང་ངུའམ་ཉུང་ངུ་དང་འདུལ་ལུང་སྡེ་
119.	བཞིའི་གཅིག་ཕྲེང་བ་གོ་རིམས་སུ་བསྟར་བའི་གྲལ་ལྟ་བུ་ཕྲོགས་པ་འཕྲོག་པ་ལེན་པ་ཚར་གཅོད་པ་ཕྲོགས་ཤིག །ཕྲ་མེན་ལྷའི་གཡོག་འཁོར་རམ་གདོན་ཕྲིན་ལས་ལས་ཀ་མཛད་པ་བྱ་བ་བྱ་བྱེད་ཀྱི་ལས་ས་ཐོས་བསམ་སོགས་ཕྱོད་ཆེ་བ་ཚེགས་ཆུང་གིས་དོན་ཆེན་སྒྲུབ་པའི་མིང་ངམ་སླེབ་ཆེ་བ། ཕྱུགས་བདུད་འགྲོའི་བྱེ་བྲག་རྟ་སོགས་ཀྱི་མིང་ཕྲུ་མ་མངལ་གྱི་བུ་སྣོད་དམ་ཤ་མ་ཕྱེ་མ་ལེབ་མེ་ལྕེར་ལྕེབས་པའི་སྲོག་ཆགས་ཤིག །ཕྲུ་བ་སྣོད་རྫ་མའམ་རྫིའུ་ཁོག་མའི་མིང་ཕྱིར་ཕྱི་རུའམ་ཕྱི་རོལ་ཏུ་ཕྱུང་བ་འབྱིན་པ་བཏོན་པ་བཀར་བ་བཀོལ་བ་བསྐྱེད་པ་ཕྱག་ལག་པའམ་སོར་མོ་ལྔ་པ་དག་གིས་དར་སོགས་ཕྱོར་ཅིག་འཕྱར་བའི་སྐུལ་ཚིག །སྨིན་མ་མཆེ་བའི་ཕྲག་པར་མཚམས་ཕྱག་འཚལ་བ་འདུད་པ་ཕྱག་བྱེད་པ་ཉིན་མོ་དང་མཚན་མོའི་དུས་ཕྱད་པ་རྒྱུན་པ་རྟག་པ་ཕྱད་པར་རྒྱུན་དུའམ་རྟག་ཏུ། །ཕྲ་མ་དབྱེན་ནམ་སྐྱོ་མ་མི་མཐུན་པར་བྱེད་པའི་ཚིག་ཕྲག་དོག་གཞན་གྱི་ཕུན་ཚོགས་ལ་མི་དགའ་བའི་སེམས་ཕྲག་པ་དཔུང་མཚམས་ཀྱི་ཆ་ཕྲག་པར་ཁུར་ལོངས་ཕྲག་གོང་ལྟ་བུ་ཕྲལ་བ་ཕྱེ་བ་བྲལ་བ་ཐ་དད་དུ་བྱེད་པ། །ཕྱིན་ཆད་ཕན་ཆད་སླད་ཀྱི་ཆ་ཡིད་སེམས་ཕྱུང་བ་མི་དགའ་བའམ་སྐྱོ་བ་བསྐྱེད་པ་ཡིད་བྱུང་བ་སུན་ཅི་ཕྱིན་པ་རང་གིས་རང་སུན་འབྱིན་པ་དང་གཞན་ལ་སུན་ཅི་ནུས་འབྱིན་པ། །ཕྱི་རྗེས་འབྲང་བ་སྙེག་པ་ཕྱིར་ཕྱི་རུའམ་རྒྱབ་ཏུ་དང་ཡང་ངམ་སླར་ཕྱོགས་པ་ཁ་བསྟན་པ་གཞོལ་བ་འཇུག་པ་ཕྱིན་ཅི་ལོག་པ་ནོར་བ་གོ་ལོག་པ་མི་བདེན་པ། །མི་ཕམ་པ་མ་ཕམ་པ་རྒྱལ་བ་རྒྱལ་ཚབ་བྱམས་པ་ཚིག་ཕན་ཚུན་ཕྲད་པ་སྦྱོར་བ་སྟེ་སླར་བསྡུ་སོགས་ཡིན་ཚིག་དང་དོན་རྣམ་པར་དབྱེ་བ་འབྱེད་པ་ཐ་དད་པར་བྱེད་པ་དང་པོ་སོགས་ཕྱེད་པ་ཁྱད་པར་ཤེས་པ་མ་འདྲེས་པར་རྟོགས་པ་ངོས་འཛིན་པ། །ཕྲུ་མ་དམག་སྒར་དང་ཕོ་བྲང་ཕྱར་བ་འཕྱར་བ་རྒོད་ཅིང་གཡེང་བ་སྟེ་རྣམ་གཡེང་དང་ཕྲུ་དང་ཞབས་ཕྱི་ཞེ་སའི་ཕྱག་སྔ་ཕྱི་ཕྱི་ནང་ཕྱི་མིག་རྒྱུ་མཚན་གྱི་ཕྱིར་ཕ་བུ་ཕ་ལམ་
120.	ཕུ་ནུ་ཕར་ཕྱིན་ཕོ་བ་ཕོ་ལོང་སོགས་ཕ་རྐྱང་ངོ་། །༼འཕ༽གཞན་སྐྱོན་ཅན་ལ་འཕྱ་བ་དང་འཕྱས་པ་གཉིས་སྨོད་པ་སྐྱོན་བརྗོད་པ་དཔྱ་བ་འོད་དང་སེམས་འཕྲོ་བ་དང་འཕྲོས་པ་འགྱེད་པ་འཚེར་བ་གཡེང་བ་སྤྲོ་བ། །འཕྱི་བ་ས་ཁུང་གི་སྲོག་ཆགས་ཤིག་འཕྱེ་བོ་རྐང་མེད་ལྟོ་བ་སོགས་ཀྱིས་འགྲོ་མཁན་དུས་ཚོད་འཕྱི་བ་དང་འཕྱིས་པ་འགྱངས་པ་འགོར་བ། །རྣམ་པར་འཕྲུལ་བ་སྤྲུལ་པ་གཡོ་བ་འགྱུར་བ་སྒྱུ་མའི་མིག་འཕྲུལ་རྣམ་འགྱུར་སྣང་ཆ་སྤྲུལ་པ་སྒྱུ་དྲ་སོགས་མདའ་སྒྲོ་ལྡན་འཕེན་པ་དང་འཕངས་པ་སྐྱེལ་བ་སྐྱུར་བ་རྡེག་པ་རྒྱབ་པ་འཕང་པ་རླག་པ། །ནམ་མཁའི་འཕང་མཐོན་པོ་ཁྲི་གདན་འཕང་མཐོན་པོའམ་སྟེང་གོ་འཕང་གོ་གནས་སམ་གོ་ས་མཐོན་པོ་འཕྲོག་པ་ཕྲོགས་པ་དང་འཕྲོག་བྱེད། །མཚོ་དང་དུད་པའམ་དུ་བ་ལྦུ་བ་འཕྱུར་བ་བླུད་པ་འཐུལ་བ་ཐོན་པ་འཚུབས་པ་དུང་འཕྱུར་གྲངས་གནས་ཤིག་ལམ་འཇུག་ངོགས་འཕྱུག་པ་དང་འཕྱུགས་པ་གཉིས་ནོར་བ་འཛོལ་བ་འཆུགས་ཀྱང་འཐད། །སྙིང་དོན་གྱི་རྒྱལ་པོའམ་སེམས་འཕྱོ་བ་གཡོ་བ་མི་བདེ་བའི་དོན་འཕྱོན་མ་སྨད་འཚོང་མ་འཇུག་མཐུན་མས་ཕྱེ་རྩམ་སོགས་སྤུན་པ་འཕྱར་བ་ཕྱར་བ་རླུང་ལ་བསྟན་པ་བཀག་པའམ་བརྐྱང་བ་ལྟ་བུ་འཕངས་པ་འཕེན་པ་ཆུད་ཟོས་པ་འཕངས་བསྟོད་སྨད་ཀྱང༌། །འཕོངས་ཚོས་རྐུབ་ཚོས་ཚང་ར་རྐུབ་ཀྱི་མིང་འཕག་འཕག་གྱེན་དུ་འཕག་ཚུལ་ལམ་ཡང་ཡང་འཕག་པ་མགོ་བོ་དང་ཐུམ་པོ་འཕུར་བ་མཉེད་པ་དང་མཁའ་ལ་འགྲོ་བ། །འཕོང་མདའམ་མདའ་རིག་འཕོང་དཔྱད་འཕོང་སྐྱེན་སྣ་ལྔ་དག་གིས་གཞན་ཕ་རོལ་འཕམ་པ་ཕམ་པ་གླགས་རྙེད་པ་ཐུབ་པ་འཕལ་ཀ་རི་མོའམ་ཤིང་སོགས་སྦྱོར་མཚམས་ཀྱི་ཁ་འགྲིག་པ་སྒྲིག་པ། །འཕྱན་པ་དབང་མེད་དུ་འཁྱམ་པའམ་ཡན་པའི་དོན་ཡིན་ཞིང་འཕྱོ་བ་གཡོ་བའམ་ལྡིང་བ་ལྡིང་ལྡིང་བྱེད་པ་དར་བོ་ཆེ་སོགས་འཕྱར་བ་ཕྱར་བ་སློང་བ་འཕྲལ་མ་མྱུར་བ་དེ་མ་ཐག་གློ་བུར་ཏེ་
121.	འཕྲལ་དུ་སོང་ལྟ་བུ། །འཕྲིན་གཞན་ལ་བསྐུར་བའི་གཏམ་མམ་ལོན་ཏེ་འཕྲིན་ཡིག་འཕྲིན་པ་ལྟ་བུ་འཕྲོད་པ་སྤྲོད་པ་མཐུན་པ་ཕན་པའང་འཕྲོད་པ་འཆི་འཕྲས་ཤི་སྡུག་གམ་མྱ་ངན་སེམས་སྙིང་ལ་འཕྲེང་བ་ནི་འཛིན་པ་མ་བརྗེད་པར་དྲན་པ་ཆགས་པ་དང་བགྲང་འཕྲེང༌། །འཕྲལ་བ་གདོང་གི་དཔྲལ་བ་དང་སོ་སོར་ཕྲལ་བ་སྐྲ་དང་བལ་འཕྱིངས་པ་དམ་དུ་འབྲེལ་བའམ་ཕྱིར་པ་ལྟར་གྱུར་པ་ཕྱག་དར་ཕྱགས་སྙིགས་འཕྱག་པ་ཕྱགས་པ་བྱི་དོར་བྱས་པ། །འཕྱང་བ་ཐུར་དུ་དཔྱང་བ་མཆུ་འཕྱང་རྣ་འཕྱང་ལྟ་བུ་དང་འཕྱེ་བ་འགྲོ་བའམ་བྲང་སོགས་ཀྱིས་འགྲོ་བ་དང་བགྲད་ཀྱང་ཡིན་སྙམ་འཕང་འཕྲེས་འཕྲལ་འཕགས་འཕུལ་རྫུ་འཕྲུལ་ཆོ་འཕྲུལ་འཕར་འཕྱངས་འཕོ་འཕོས་འཕན་འཕེལ་སོགས་འས་འཕུལ་ཕའོ། །༼བ༽ ༈ བླ་མ་ནི་གོང་མ་སྟེང་མ་ཕྱི་མ་དམ་པ་སློབ་དཔོན་ལྕི་བའི་དོན་བླ་ན་གོང་ནའམ་གོང་མ་ན་སོགས་བླ་བྲེ་མཆོད་རྫས་སམ་ཐོག་ཡོལ་བྲེ་བ་དང་བྲེས་པ་ཕན་ཚུན་སྦྲེལ་པ་སྦྲས་པ། །བྱམས་པ་བདེ་བ་དང་ལྡན་འདོད་ཕན་འདོད་མཛའ་བ་མ་ཕམ་པས་བྱད་མཐུ་གནོད་པ་མྱ་ངན་བྱུར་མྱ་ངན་ལྟས་ངན་གང་ཚུལ་བྱབས་པ་ཐུར་དུ་འཐེན་པའམ་འོག་ཏུ་འདྲེན་པ་དང་སེལ་བ་དོར་བས་བྱེར་བ་བྲོས་པ་འཐོར་བ་སོང་བ་ཁྱབ་པ། །བྲེ་འཇལ་བྱེད་བྲེ་བོ་ཆེ་བྲེ་ཁ་ལ་སོགས་པ་ཡི་དོན་བྱེ་མ་ཕྱེ་མ་གངྒཱའི་བྱེ་མ་སོགས་ཀྱིས་བྲབས་པ་འབྲབ་པ་གཏོར་བ་སྣུན་པ་རྒྱབ་པ་འཇུ་བས་བྱང་བ་སྦངས་པ་སྦྱངས་པ་མཁས་པ་འབྱོངས་པ་དག་པ། །བྲན་ཕོ་མོ་གཡོག་ཕོ་མོ་བྱེས་གཞིས་མིན་པ་ཕྱོགས་བྱེས་པ་སོགས་བྱོན་པ་འབྱོན་པ་ཕེབས་པ་བྱུང་བ་བྱུག་པ་སྣུམ་སོགས་འབྱུག་རྫས་བྱིན་
122.	པ་སྦྱིན་པ་སྟེར་བ་གནང་བ། །བྱིས་པ་ཤེད་མ་བྱེ་བ་སྐྱེ་འཕགས་མཁས་བླུན་རྒན་གཞོན་གྱི་ཟླས་ཕྱེ་བའི་བྱིས་པས་བྱ་ར་ལྟ་རྟོག་སྤྱན་པ་མེལ་ཚེའི་མིང་བྱ་བ་དགོས་པ་ལས་ཀ་མཛད་པ་བྱ་བའི་ལས་བྱོས་ཤིག་གྱིས་ཤིག་བླུགས་ཤིག །བྲམ་ཟེ་བྲཱཧྨ་ཎ་ཟུར་ཆག་པ་སྟེ་ཚངས་པའི་བུ་རྒྱུད་རིགས་བཞིའི་གཅིག་བྲག་གི་རི་བོ་དང་བྲག་ཞུན་བྲག་སྐྱིབས་ལྟ་བུའི་དོན་བྱང་ཕྱོགས་བཞིའི་ཡ་གྱལ་དུ་གྲགས་བྱོལ་བ་འཛུར་བའམ་ཡོལ་བ་འབྱོལ་བ་བྱོལ་ཅིག་ཀྱང༌། །བྱ་འདབ་ཆགས་དང་རུས་ཤིག་དང་བགྱི་བྱིའུ་བྱ་ཆུང་ངམ་བྱ་ཕྲུག་བྱི་བ་ལོ་སྐོར་བཅུ་གཉིས་ཀྱི་དང་པོ་བྱི་ལ་བྱི་བའི་དགྲ་བྱད་བཞིན་དབྱིབས་ཚུགས་དགྲ། །བྱོལ་སོང་དུད་འགྲོ་དང་ཐོགས་མེད་དུ་འགྲོ་བ་བྲང་གིས་འགྲོ་བ་སྦྲུལ་ལ་སོགས་པའི་མིང་བྲང་ལུས་ཀྱི་མཐོང་ག་དང་བླ་བྲང་ཕོ་བྲང་བྱིལ་བྱིལ་བཤུད་པའམ་བཤད་པའི་ཚུལ་ལམ་དབྱིབས་ལྟ་བུ། །བླ་གབ་སྟེང་ངམ་ཐོག་གཡོགས་བླ་གོས་སྟེང་ངམ་སྟོད་གོས་བླུས་པ་བླུ་བ་རིན་གྱིས་ཉོས་པ་བླུས་ཤིག་ཀྱང་གོ་བླ་རུང་བཟོད་ཆོག །བླུན་པ་སེམས་མེད་ལྟ་བུའམ་རྨོངས་པ་པོ་ཅན་ནམ་བདག་སྒྲ་ཡིན་སྙམ་འདམ་དང་ཆུར་བྱིང་བ་ནུབ་པ་སྦྱིངས་པ་བློ་གྲོས་རིག་པ་ཤེས་རབ་བློང་བློང་པོ་རྟབ་རྟབ་པོ་ཚབས་ཚབས་པོ་མི་བདེ་བ་རིག་པ་མི་གསལ་བ། །བྲོ་ནད་ཀྱི་མིང་བྲོ་འཚལ་བ་ན་བ་ཐབས་སྒྲུབ་བྱེད་དང་བྲལ་བ་ཞེས་པ་འབྲལ་བ་འཕྲལ་བ་སྤངས་པ་བྲོ་བོར་བ་མནའ་བསྐྱལ་བའམ་སྒོག་པ་བྲོས་པ་འབྲོས་པ་འཁྱུས་པ་བྲོས་ཤིག །བྱན་མོ་གཡོག་མོའམ་ཐུག་ཚོད་མའི་དོན་བྱི་བོ་བྱི་བྱེད་པོ་གཞན་གྱི་ཆུང་མ་སྤྱོད་མཁན་ནམ་འཆལ་པོ་དང་བྱི་མོ་བྱི་ཕྲུག་ཀྱང་མཚོན་པར་བྱེད་རང་བྱན་ཆུད་པ་རང་དབང་ཐོབ་པའམ་གྱུར་པ། །བྱག་མཁན་མདའ་མཁན་ནམ་གར་མཁན་བྲོ་ཞབས་བྲོ་གར་ཟློས་གར་ལྟ་བུ་བྱེ་བ་གྲངས་ཤིག་དང་རྒྱས་པ་དང་བྲལ་བས་བྲེལ་བ་དལ་ཁོམ་མེད་པ། །ཁའི་སོ་ཡིས་བླད་པ་ལྡད་པ་འཆའ་བ་བཅེམ་པ་ཆུ་ཆང་བླུད་པ་ལྡུད་པ་སྟེར་བ་ཟས་ཐུག་བྲིམས་
123.	པ་འབྲིམ་པ་སྟེར་བ་འདྲེན་པ་བྲིམས་ཤིག་བྲོད་པ་དགའ་བ་དང་རྩེ་བ་བྲོད་པོ་རྩེད་མོའམ་དགའ་པོ། །བྱ་ན་བྱ་ཉྤན་ཟུར་ཆག་ཐུག་པའམ་ཚོད་མ་སྟེ་སྤགས་མའམ་རོ་གསལ་བའི་དོན་ཡོ་བྱད་སྤྱད་དངོས་བྱུར་བུ་གང་ཚུལ་ལམ་ཕྱུར་བུར་གོ་བླུགས་པ་བླུག་པ་བཅུག་པ་ལྡུགས་པ་བླུགས་ཤིག་ཀྱང༌། །ད་བྱིད་སྟོབས་སྐྱེད་སྨན་སྐྱིན་གོར་རོ་རྒོད་དྲི་བྲོ་བ་མྱོང་བ་ཚོར་བ་བྲ་བ་བྱི་བ་ལྟ་བུའི་སེམས་ཅན་བྲུན་ལུད་སྐྱག་བྱ་བྲུན་ལྟ་བུ། །དོང་ཁུང་སོགས་སུ་བྲུབས་པ་འབྲུབ་པ་ནང་དུ་བཅུག་པ་མི་ཐར་བར་བྱེད་པ་བྲུབས་ཤིག་ཆུ་བོ་བྲུག་པ་རྒྱས་པ་གང་བ་བྲུ་བ་ཚ་བ་དང་བྲུ་བ་ནི་ལྟོགས་པ་བཀྲེས་པ། །གོས་གྱོན་གོས་སོགས་བྱེར་བ་དམན་པ་ཞན་པ་ངན་པ་ཡིན་སྙམ་གོས་བྱེད་ལྟར་ན་ཚེམ་བུ་པ་བཙོ་བླག་ཚོས་སམ་ཁྲུས་བཙོ་བླག་མཁན་ལྟ་བུ་གོས་སོགས་ཀྱིས་བྱིབས་པ་གཡོགས་པ་བཀབ་པ། །བླ་གཉན་པོ་གནད་རྟེན་རྩ་བ་ཡིན་སྙམ་ཚེ་བླའི་དོན་ནམ་སྲོག་བྱང་བུ་བརྗེད་བྱང་ཆུང་བ་ཁ་མིང་མཛད་འགྱུར་ཤིང་བྱང་ལྟ་བུར་གོ་བ་བླ་ཚོན་སེར་པོ་ཞིག་བྱུགས་པ་བསྐུས་པ་འབྱུག་པ་བྱུགས་ཤིག །ཁ་དང་ལག་པ་ཡིས་བླངས་པ་ལེན་པ་བླང་བ་སྒྲུབ་པ་འཇུག་པ་བླ་ཐབས་བརྗོད་བདེའམ་རུང་ཐབས་བདེ་བླག་སླ་བ་གློ་བུར་ས་བླ་ས་སྟེང་ངམ་ས་ལས་འཕགས་པའི་སྟེང་གིས་ཁྱེར་བ་ཁུར་བ། །བློ་རིག་བྲིད་པ་འབྲིད་པ་བསླུས་པ་བླ་དྭགས་མིང་གི་རྣམ་གྲངས་སམ་མིང་བཏགས་པའམ་ཐོགས་པ་ཡི་གེ་རི་མོར་བྲིས་པ་བཀོད་པ་བྲི་བ་བྲིས་ཤིག་ཀྱང༌། །སྤུ་སྐྲ་བྱི་བ་མ་བཏོགས་ཀྱང་མེད་པར་གྱུར་པ་དང་རི་མོ་བྱི་བ་ཡང་ཆ་བྱད་ཆ་ལུགས་གཟི་བྱིན་གཟི་བརྗིད་ཟིལ་ནུས་པ་བྲི་བ་འབྲི་བ་ཉམས་པ་འགྲིབ་པ་འབྲིད་པ། །བྱི་བཞིན་དང་བྲ་ཉེ་གཉིས་སྐར་མ་ཐ་དད་པར་གོ་བྲ་བོ་འབྲུའི་ཁྱད་པར་རྒྱ་བྲ་སོགས་ཕྱེ་རྩམ་ཆང་བྱོ་བ་འབྱོ་བ་བླུག་པ། །བྱུག་རིས་གྲལ་ལམ་གོ་རིམས་བྱ་བ་བགྱི་བའམ་ཟེར་བའི་མིང་བྱེ་བྲག་ནང་གསེས་ཁྱད་པར་གསལ་བ་ལ། །རྒྱལ་པོ་ས་སྐྱོང་གི་བློན་པོ་གྲོས་བྱེད་པོ་མདུན་
124.	ན་འདོན་བློ་གྲོས་ཀྱི་མིག་སྤྱན་བདེ་བླག་བྱ་སླ་བ་དཀའ་ཚེགས་མེད་པ་ངེས་པར་བྱེད་པ་བགྱིད་པ་བྱེད་ལས། །བླང་བ་ལེན་པ་དོར་བ་འདོར་བ་བློན་འདེབས་པ་ཟུར་ནས་གྲོས་འདེབས་པའམ་སྟོན་པ་བླ་བོ་གཏམ་མམ་བརྗོད་པ་ལ། །ཁྱིམ་ནས་ཁྱིམ་མེད་པར་རབ་ཏུ་བྱུང་བ་འབྱུང་བ་ཕྱུང་བའམ་ཕུལ་བྱུང་སྐྲ་ཁ་སྤུ་བྲེགས་པ་འབྲེག་པ་གཅོད་པ་རྣ་བ་ཉན་བྱེད་བླགས་པ་རྣ་བ་གཏོད་པ་ཉན་པ་བློགས་ཤིག་ཉོན་ཅིག །ལྟོ་གོས་ཟས་གོས་བྲང་བྲེང་ངན་ངོན་ནམ་གྱི་ན་བྱ་དགའ་གནང་སྦྱིན་ནམ་ཞོ་ཤར་གོ་བྱིན་པ་སྟེར་བ་སྦྱིན་པ། །སྨན་གྱི་བླ་མ་སྨན་རྒྱལ་བྱང་བ་སྤངས་པ་ཆུབ་པ་རྟོགས་པའམ་བྱང་ནས་ཤེས་པའམ་གོམས་ཆ་ཆེ་བ་བླ་ན་གོང་ན་མེད་པ་མ་མཆིས་པ། །གཟི་བྱིན་གྱིས་རླབས་པ་རློབ་པའི་མིང་ཙམ་ནུས་པའི་དོན་འདྲ་བྱུ་རུ་དང་བྱི་རུ་རིན་ཆེན་དམར་པོ་དང་བྲང་སྐྱེས་ཁ་བྲག་བྱིངས་གཏོང་བྲ་བ་བྱུང་བ་བྱིན་རྟེན་བོང་བབ་ཅོལ་བུལ་བ་བབས་པ་བུ་ག་བྲུས་བྲང་ངེ་སོགས་བ་རྐྱང་ངོ་། །༼དབ༽དབྱེན་པ་མི་མཐུན་པ་ཕྲ་མ་དབྱེ་བའི་མིང་དང་དབྱེ་བ་ཕྱེ་བ་བྱེ་བྲག་ཁྱད་པར་བྲལ་བ་སྤངས་པ་ཆོས་རྣམས་ཀྱི་དབྱིངས་རང་བཞིན་ཁམས་འཛིན་བྱེད་འབྱུང་གནས་སྒྲའི་སྐབས་བྱིངས་ཀྱང་ཟེར་དབྱིབས་གཟུགས་ཀྱི་ཁྱད་པར་རིང་ཐུང་སོགས། །དབྱེ་བ་བྱར་མེད་པ་ཐ་མི་དད་པ་གཅིག་པ་དབུ་མ་དང་དབུང་དང་དབུས་མ་གསུམ་དཀྱིལ་མ་བར་པ་མཐའ་བྲལ་གྱི་དོན་གཅིག་ཀྱང་ཚིག་སྦྱོར་ལེགས་ཚུལ་གྲགས་པ་བཞིན་བྱེད་དབུས་ན་མོ་ཡང༌། །དབྱུ་གུ་ཆུ་ཚོད་དང་ཤིང་བུ་དང་དབྱུག་པ་ཆུང་བ་དབྱིག་པ་དང་དབྱུག་པ་གཉིས་བེར་ཀའི་མིང་སྔ་མ་བརྡ་རྙིང་དབྱུགས་པ་དབྱུག་པ་སྐྱུར་བ་འཕེན་པ་སྣུན་པ་དོར་བ་ཡང་འཇུག་མེད་པ་འདི་ད་ལྟ་བ་དང་མ་འོངས་པར་འཐད་དབྱུགས་ཤིག་ཀྱང༌། །རྫིང་བུའི་ཆུ་དབོལ་བ་བཏང་བ་འཆོར་བ་རྟོལ་བ་ཆུ་དང་འབྲུ་དབོ་བ་ཕོ་བ་འབོ་བ་བཤོས་པ་སྐར་མའི་ཁྱད་པར་ལ་འཇུག་པའི་དབོ་དང་དབོ་ཟླ། །ཕྱིར་
125.	དབྱུང་བ་ཕྱིར་ཕྱུང་བ་འབྱིན་པ་བཏོན་པ་སུན་དབྱུང་བ་འབྱིན་པ་ཕྱུང་བ་བཏོན་པ་མཚོན་དང་ལྕགས་གཟེར་གྱིས་དབུག་པ་ཕུག་པ་འབུགས་པ་རྟོལ་བ། །དབུལ་བ་པོ་བཀྲེན་པོ་མེད་པོ་སྤྲང་པོས་དབུགས་ཁ་སྣའི་རླུང་ལྟ་བུ་དབྱུང་བ་ཕྱུང་བ་འབྱིན་པ་བཏོན་པ་ནོར་སྤྱད་དངོས་མི་དགག་ཚིག་དབྲོག་པ་འཕྲོག་པ་འཇོམས་པ། །ཚོན་རྩི་ཡི་གེ་དབྱི་བ་འབྱིད་པ་ཕྱིས་པ་འདག་པར་བྱེད་པའམ་སུབ་པ་དབྱིག་མོ་འཇམ་པོ་ལ་སོགས་པར་གོ་དབྱིག་དབྱིག་དབུར་ཚུལ་འཇམ་འཇམ་བྱིལ་བྱིལ་སྒྲའི་ཁྱད་པར་ཡང་ཡིན་སྙམ་དབུར་བ་འཇམ་པོར་བྱེད་པ་འཁྲུད་པ། །དབོན་པོ་ཚ་བོ་སྐུ་མཆེད་རྩིས་པས་དབྱངས་གདངས་ང་རོ་འཇམ་དབྱངས་དབྱངས་ཅན་མ་དབུལ་བ་འབུལ་བ་ཕུལ་བ་སྐུར་བ་སྦྱིན་པ་མཆོད་པ་སྨ་དམའ་བའི་དོན་ཡིན་འདྲ་མི་དགག་ཚིག་དབབ་པ་འབེབས་པ་འབབ་ཏུ་འཇུག་པ་བབ་པ་སྦྲིལ་ན་སྨ་འབེབས་མི་བྱེད་པའི་དོན། །དབྱིག་གཉེན་ཀུན་མཁྱེན་གཉིས་པ་དབུ་མགོ་རྩེ་མོ་གོང་མ་གཙོ་བོ་གཞུང་བྱ་བ་ལུས་ཀྱི་དབུ་ཞབས་ལྟ་བུ་ལ་གོ་གདུགས་གུར་ཐོག་ཀྱང་དབུབ་པ་འབུབས་པ་ཕུབ་པ་བཀབ་པ་ལྟ་བུ། །དབང་བསྐུར་བ་བྱེད་རུང་བའི་དབང་སྤྲད་པ་གཏོར་བ་དང་བླུག་པའི་དོན་བྱིན་རླབས་སོགས་དབབ་པ་འབེབས་པ་ཕབ་པ་གཏན་ལ་དབབ་པ་དོན་ལ་གནས་པར་བྱེད་པ་འབེབས་པ་ཕབ་པ། །བར་མ་ཆད་པའི་ལུང་དབོག་པ་འབོགས་པ་ཕོག་པ་མནོད་པ་ལེན་པ་སྦྱིན་པ་ནོར་ཁུར་དབོག་པ་འབོགས་པ་ཕོག་པ་བཞག་པ་གཏད་པ་སྦྱིན་པ་དབེན་པ་བས་མཐའ་མི་གཡོ་བ་སྟོང་པ་སྟེ་དབེན་སར་དབེན་གནས་སུ་དབྲལ་བ་འཕྲལ་བ་ཕྲལ་བ་རལ་དུ་འཇུག་པ་ཡང༌། །དབང་ཕྱུག་ཨུ་མའི་བདག་པོ་སོགས་དབང་བ་མངའ་བ་དང་ལྡན་པ་བྱང་ཤར་རམ་དབང་ཅན་དབང་ཐང་མངའ་ཐང་ཁ་རྗེ་དབྱར་ཀ་དུས་ཤིག་དབྱར་གནས་དབྱར་རྔ། །དབང་བྱ་ལ་དབང་བ་པོ་ཉི་ཤུ་རྩ་གཉིས་སམ་མིའི་དབང་པོ་སོགས་དབྱིག་ནོར་རམ་
126.	རིན་པོ་ཆེ་མང་པོ་དཔྲལ་བ་སོགས་དབྱེས་ཁྱོན་ནམ་རྒྱ་ཆེ་བ། །དབའ་རླབས་རྦ་རླབས་དབུ་བ་ལྦུ་བ་སྐྱོན་དང་མར་གྱིས་དབགས་པ་འབགས་པ་བསྒོས་པ་བསྲེས་པ་འདས་པ་ལ་དབགས་འཐད་དམ་དཔྱད། །དབྲེ་བ་དང་བཙོག་པ་གཉིས་དམེ་བ་མི་གཙང་བ་ངན་པ་གྱོང་པོ་ཁ་དབྲི་བ་འབྲིད་པ་ཕྲི་བ་དམའ་བར་བྱེད་པ་ཞེ་ས་གུས་པའི་དོན་ཅན་གྱི་དབའ་སྟེ་ལགས་སོ་ལྟ་བུ། །དབལ་ཞེས་པ་ནི་ཤ་ཉམས་ཤེད་མོ་དང་རྩེ་མོའམ་ཟུར་དང་དྲོད་དང་ཏོག་ལ་འཇུག་སྟེ་རིམ་བཞིན་རྟའི་དབལ་ཕུར་བའི་དབལ་མེའི་དབལ་རྒྱལ་མཚན་གྱི་དབལ་ལྟ་བུ་དང་ཤུགས་ཀྱང་ཡིན་སྙམ། །ཞ་ཉེ་ལས་བྱས་པའི་དབྱར་འདབ་སྣོད་སྟེགས་སམ་དགེ་སློང་མའི་ལྷུང་བཟེད་ཀྱི་སྟེགས་བུ་དང་དབྱིག་དུག་དབྱིག་འཛིན་ཡིད་དབྱུང་ཕོངས་པའི་དབུལ་བ་དབད་པ་དབྱིངས་མངའ་སོགས་དས་འཕུལ་བའོ། །༼འབ༽རབ་ཏུ་འབྱམས་པ་དང་འབྱམས་ཀླས་པ་གཉིས་མཐའ་ཀླས་པའམ་མང་པོ་སྔ་མ་བསྡུས་ན་ལྷ་རམས་ལྟ་བུ་འབྱུང་བ་ཆེན་པོ་ས་ཆུ་མེ་རླུང་བཞི་གྲངས་འབྲུག་དབྱར་རྔའམ་སྤྲིན་སྒྲ། །འབྲལ་བ་བྲལ་བ་མེད་པ་དགག་ཚིག་དང་འབྲེལ་པའམ་བ་སྦྲེལ་བ་ཕན་ཚུན་སྦྱོར་བ་མཐུན་པ་ཉེ་འབྲེལ་འགལ་འབྲེལ་འབྲས་བུ་བསྐྱེད་བྱ་གཞག་བྱ་དོན་དགོས་པ་དངོས་པོ་འབྲུ་ནས་གྲོ་སོགས་དང་འབྲུ་མ་རྡོག་མ་དང་ཚུགས། །འབྲིང་པོ་བར་མ་དཀྱིལ་འདམ་ཆུར་འབྱིང་བ་བྱིང་བ་ནུབ་པ་འབྲུམ་པ་ནི་ནད་ཀྱི་ཁྱད་པར་འབྲུམ་དཀར་ནག་འབྱང་བ་བྱང་བ་སྦྱོང་བ་ལྟོ་བ་འཁྲུ་བ་དག་པ། །འབྲོག་དབེན་པ་དགོན་པ་ཡུལ་འབྲོག་གི་མིང་འབྲི་མོ་གནག་གི་ཁྱད་པར་འབྲོང་རི་དྭགས་གཡག་རྒོད་རུས་ཀྱི་བྱེ་བྲག་གཅིག་ལ་འབྲོམ་དུ་གྲགས། །འབྱུང་བར་འགྱུར་བ་མ་འོངས་པའམ་སྐྱེ་འགྱུར་ཚེ་འབྱིད་པ་ཕྱིད་པ་འཚོ་བ་ཚེ་མགོ་འཐོན་པའམ་སྐྱེལ་བ་འདྲིད་པའི་དོན་ལ་འབྱིད་པ་འཐོབ་ཅིང་དབྱི་བའི་དོན་ཡང་ཡིན། །
127.	སྐྲ་སོགས་འབལ་བ་འཛིངས་པ་གཅོད་པ་བཤིག་པ་འབེལ་བ་ལེགས་པ་ཡང་དག་པ་ཆོས་མཐུན་གྱི་གཏམ་མཆིད་སྒོ་སྲོལ་མེ་ཏོག་འབྱེ་བ་བྱེ་བ་རྒྱས་པ་བྲལ་བ་འབྱེད་པ་ཕྱེ་བ་དབྱེ་བ་འཇོམས་པ་འཕྲལ་བ་རྒྱས་པ། །འབྲས་ཆན་བཙོས་པའི་འབྲས་ལྕེ་རོ་འཛིན་པ་ཡིས་འབྱོག་པ་ལྡག་པ་འདག་པ་ཆང་ཕྱེ་འབྱོ་བ་བྱོ་བ་སྣོད་གཅིག་ནས་གཅིག་ཏུ་བླུག་པ་བྱོས་པ་འབྱངས་པ་དག་པ་ལྟོ་བ་འཁྲུ་བ་ཆུ་ལ་སྦངས་པའང་ཡིན་སྙམ། །འབྲོམ་གྱི་རུས་འཛིན་དགེ་བཤེས་སྟོན་པ་རྒྱལ་བའི་འབྱུང་གནས་འབྱོན་པ་བྱོན་པ་ཕེབས་པ་འབྱུང་བའི་དུས་ཚེ་སྐབས་འབྲོས་པ་བྲོས་པ་འཁྱུས་ཤིང་རྗེས་སུ་འབྲང་བ་འབྲངས་པ་འགྲོ་བ་སྙེག་པ་འཇུག་པ། །འབྲུབ་པ་བྲུབས་པ་བཅུག་པའི་ཁུང་བུ་ཁ་འབྱེད་པ་ཁ་དབྱེ་བ་ཕྱེ་བ་འབྱོལ་བ་བྱོལ་བ་འཇུར་ཞིང་འབྱེར་བ་བྱེར་བ་ཉམས་པ་འབྲོས་པ་འགྲོ་བ། །མཚང་སྐྱོན་འབྲུ་བ་འདྲུ་བ་སྔོག་པ་བྲུས་པའི་མིང་ཚིག་དྲུངས་འབྱིན་པ་འདོན་པ་ཕྱུང་བ་ཚོན་སྣུམ་འབྱུག་པ་སྐུད་པ་བྱུགས་པ་འབྱོངས་པ་བྱང་བ་འབྱང་བ་འབྱངས་པ་སྦྱོང་བ་སྤངས་པ་གོམས་པ་དག་པ་འཁྲུ་བ་འབྱོངས་ཤིག་ཀྱང༌། །མཚོ་ཁ་འབྲི་བ་བྲི་བ་འགྲིབ་པ་དམན་པ་དང་ཡི་གེ་འདྲི་བ་ཆུ་འབྲུབ་པ་འཕེལ་བ་རྒྱས་པ་འཁོལ་བ་བྲུབས་ཀྱང་འཐད་སྙམ་སྦྱར་བའི་དོན་སྟོན་པ་ལ་འབྱར་བ་འཇུག་མོད་བྱེད་པོ་དང་དངོས་སུ་འབྲེལ་མ་འབྲེལ་གྱི་ཁྱད་པར་ཡོད་ཚུལ་འདི་ཁོ་བོས་ཀྱང་བསྲེས་ནས་བཀོད་པ་རྣམས་ཕྱེད་དགོས་རྟགས་འབྱར་འབྱར་མ་ལྟ་བུ་དང་འབྱོར་བའི་སྦྱོར་ཡང༌། །འབྱུང་བ་པོ་སེམས་ཡོད་དང་ཁྱད་པར་གདོན་གྱི་རིགས་དང་སྐྱེ་བ་པོའི་དོན་འབྱོར་པ་ལོངས་སྤྱོད་སོན་པ་འཐོབ་པ་མཐུན་པ་དང་འབྱུང་འགྱུར་འབྱུང་བ་རུས་ཀྱི་འབལ་ཞབས་འབྲིད་འབྲེ་འབྲེད་པ་ནད་ཀྱི་འབྲས་འབགས་པ་འབྲོངས་སོགས་འས་འཕུལ་བའོ། །༼རྦ༽ཁྱི་སོགས་རྦད་པ་རྦོད་པ་འགྱེད་པ་གཏོང་བ་སྐུལ་བ་མངག་པ་རྦབ་རི་ནས་འགྲིལ་བའི་རྡོ་སྒྲིལ་བ་འགྲིལ་བ་ཁ་རྦད་ཁ་འབྲས་སམ་ཁ་བཤད་
128.	དམ་ཁ་སྒྲོམ་ཆེ་བ། །རྦ་དབའ་རླབས་ཀློང་འཁོར་སྐྱ་རྦབ་བད་ཀན་གྱི་དབྱེ་བ་ཞིག་སྐྲ་དང་བལ་རྦད་རྦོད་འཕྱིངས་པའི་ཚུལ་ལམ་ཕྱིང་བ་ལྟར་གྱུར་པ་དང༌། །རྦོད་མ་མཐུ་བྱད་དམ་ཐན་སྐྱེལ་བ་གཏོང་བ་ཡང་ན་མ་དགག་ཚིག་སྔོ་ལོ་མ་ཕྱར་ཡང་ཡིན་འདྲ་རྦད་བྱ་རྦོད་བྱེད་རྦད་རྦོད་ཅིག་དང་རྦོད་གཏོང་རྦད་གཅོད་སོགས་རར་བཏགས་བའོ། །༼ལྦ༽ལྦུ་བ་ཆུའི་དབུ་བ་ལྦ་བ་སྐེ་སོགས་ཀྱི་ཤ་ལྷག་གཡང་ལྦ་བྱུར་ལྦ་སོགས་ལར་བཏགས་བའོ། །༼སྦ༽ནོར་སོགས་སྦྱིན་པ་བྱིན་པ་སྟེར་བ་གནོད་པ་སྦྱིན་པ་གདོན་ཞིག་སྦྱིན་པའི་བདག་པོ་ཡོན་བདག་སྦྲོན་པ་གྲོགས་འབོད་པ་བཅོལ་བ་འགུགས་པ་སྦྲོན་ཅིག་དང༌། །སྦུན་པ་འབྲུ་སོགས་ཀྱི་ཤུན་པའམ་སྐོགས་སྙིང་པོ་མེད་པ་སྦངས་རྟ་སྐྱག་གམ་ལུད་དང་སྦང་མ་སྦང་གླུམ་མམ་གླུམ་གྱི་བཅུད་ཕྱུང་བའི་སྙིགས་མས་སྦངས་པ་སྦང་བ་རློན་པ་བྱས་པ། །སྦུག་ཕུག་གམ་ནང་སྦུག་མ་ནང་མ་ཁང་པ་སོགས་ཀྱི་སྦུག་ཏུ་གོ་ནོར་གཏེར་སྦ་བྱ་སྦས་ཟིན་པ་སྦོས་ཤིག་སྦེད་བྱེད་དེ་བཞི་པོའི་དོན་སྐུང་བ་གསང་བ་སྲུང་བ། །ཉིས་སྦྲག་ཉིས་སྦྲེལ་སུམ་སྦྲག་རྐྱང་པ་དང་སྦྲག་མ་ལྟ་བུ་སྦྲ་ནག་ཚང་ངམ་གུར་འབུབས་པ་ཕུབ་ལ་སྦྲེལ་བ་སྦྱོར་བ་སྡེབ་པ་འབྲེལ་ནས་སྦྱར་བ་སྦྱོར་བ་སྡེབ་པ། །སྦྲེས་པ་འཁྱགས་པའམ་གྲང་ནས་སྦུར་མ་རྩི་ཤིང་ཆང་ཆུང་ངམ་རྡུལ་ལྟ་བུར་གོ་མེ་སྒྲོན་སྦར་བ་དང་སྦོར་བ་གཉིས་སྤོར་བ་འབར་བ་སྤོར་ཅིག་ཀྱང༌། །ཆུ་སོགས་ཀྱིས་སྦྲུས་པ་བསྣོས་པ་བཀྲུས་པ་ཟས་ཟན་སྦྲུས་པ་བརྫིས་པ་གཡོས་པ་ཕྱོགས་གཅིག་ལོགས་ཤིག་ཏུ་སྦོམས་ཞེས་པ་སྦོམ་དང་སྦམས་འབྱུང་བ་ལྟར་ན་སྐུལ་ཚིག་ཏུ་གཟུང་ལ་དོན་སྡོམ་པ་སྡུད་པ་སྲེ་བ། །སྦྲུམ་མ་མངལ་ལྡན་མ་ཤེ་སྦྱོར་མ་ལྟོ་བ་མགོ་སྦོས་པ་སྐྲངས་པ་གང་བ་སྲོག་ཆགས་ཀྱི་ཁྱད་པར་ཞིག་ལ་སྦྲེ་ཟེར། །ཕྱག་སྦལ་བཙོན་ཁང་ངམ་བཙོན་དོང་གྲོག་མ་དང་སྦུར་བ་འབུ་ཞིག་སྦལ་
129.	པ་ལྕེ་མེད་སྦྲུལ་མིག་ཐོས། །གྲོགས་ར་མདའ་སྦྲན་པ་སྦྲོན་པ་སྦུངས་པ་གྲིམས་པ་སྟོབས་འབད་པ་སྐྱེད་པ་སྤེལ་བ་སྦུད་པ་འབུད་བྱེད་མི་ཆས་ལ་སོགས་པའི་མིང་སྦུབས་ནང་ངམ་ཁོག་སྟོང་རྒྱ་བུ་ག་པད་སྦུབས་སྨྱུག་སྦུབས། །སྦྱིག་མོ་སྒྲེན་མོའམ་གཅེར་བུར་གོ་སྦྱིག་པ་འདྲེད་པ་འབྱིད་པ་ལ་འཇུག་ཅིང་སྦེ་ག་ཤེད་ཚད་པའམ་དབྱུག་རེས་བྱེད་པའི་མིང་སྦྱོང་བ་སྦྱང་བ་སྦྱོར་ལྟར་ན་སྦྱར་བ། །སྦྱག་པ་ཤ་སྐམ་པའམ་རིད་པ་རྫུད་པའི་ཚེ་དུས་ཀྱི་དོན་ཡིན་སྙམ་སྟེ་དཔྱད་ལུས་རྐང་སྦྲིད་པ་སྟེ་རྐང་པ་སྦྲིད་ན་འཇའ་ཞིང་མི་འགྲོ་མི་ནུས་པ་ལྟ་བུ་སྦ་ཤིང་གི་འཁར་བ་སྦ་དབྱུག་སྟེ་ལྕག་སྦོམ་པ་ཕྲ་མིན་རགས་པ་སྡོམ་པ། །ཤ་ལ་འཁོར་བའི་སྦྲང་བུ་དང་སྦྲང་མ་ར་ཡིག་གཉིས་པ་སྦྲང་མའི་རྩི་མེ་ཏོག་བཅུད་དང་སྦྲགས་པ་སྦྲག་པ་སྦྲེལ་བ། །སྦེད་བྱེད་རྡོ་བ་གོར་མ་གསེར་སོགས་ཀྱི་སྦྲམ་བུ་གྲུ་བཞི་ལྟ་བུའམ་ལྷད་མེད་དང་ལྕི་བའམ་བརླིང་བ་ས་ལེ་སྦྲམ་གསེར་རིན་ཆེན་དང་པོ་དང་ཟངས་ས་ལེ་སྦྲམ་ཡང༌། །སྦྱོར་བ་སྔོན་འགྲོ་རིགས་པ་ཐབས་རྣལ་འབྱོར་སྦྱར་བ་སྒོམ་པ་སྡེབ་པ་འཁྲིག་པ་སྦྱང་བྱ་སྤང་བྱ་འདག་བྱ་བསླབ་བྱ་སྦྱོང་བྱེད་སྤོང་བྱེད་འདག་བྱེད་སློབ་བྱེད་སྦྱངས་པ་སྤངས་དག་བསླབས་པ། །དགེ་སྦྱོང་སངས་རྒྱས་སོགས་གསོ་སྦྱོང་ཡན་ལག་བརྒྱད་པ་སོགས་གཙང་སྦྲ་གཙང་མ་དག་པ་སྦྱོར་བ་སྦྱར་བ་སྦྱོར་ཅིག་ཀྱང༌། །འདོམས་གསང་གནས་ཀྱི་སྦ་བ་སྦ་བྱ་སྟེ་ཕོ་རྟགས་དང་སྦྲིབ་སྦྲིབས་སྦྲེབ་སྦྲེབས་གཡལ་བའི་སྦྲིད་སྦེག་སྦད་སྦྱང་སྦགས་སྦམས་སྦྱོང་སྦྱོངས་ཆུ་ལ་སྦེངས་བྱེད་སྦོངས་ཤིག་ཀྱང་འཐད་སྙམ་ལུས་ཀྱི་སྦོ་སོགས་སར་བཏགས་བའོ། །༼མ༽  རོ་དུས་མཚན་སྲོག་བྲལ་བའི་ལུས་མྱགས་པ་རུལ་པ་རོ་མྱགས་འདམ་
130.	སོགས་མྱག་མྱོག་ལྗན་ལྗིན་ནམ་མི་གསལ་བ་ནགས་ཚལ་སོགས་སུ་མྱུལ་བ་གཉུལ་བ་འཚོལ་བ་རྒྱུ་བ་མྱུར་བ་མགྱོགས་པ་ལ། །ཉམས་རོ་མྱོང་བ་མྱང་བ་ཚོར་བ་མྱོང་ཆ་མྱུ་གུ་གསར་སྐྱེས་ལྗང་པའི་མིང་ནས་མྱུག་སོགས་རོ་མངར་བ་སོགས་མྱང་བ་མྱོང་བ་བྲོ་བ་མྱོས་པ་བཟི་བའམ་དགའ་བ། །མྱང་འདས་མྱ་ངན་ལས་འདས་པ་ཐར་པ་ངེས་པར་སོང་བ་མྱང་མྱང་གུག་གུག་གམ་འགྲོ་ཚུལ་མྱུག་མྱུག་ཁྱག་ཁྱུག་གམ་འཚོལ་ཚུལ་ལམ་དམྱུགས་ཚུལ་དང་། །མྱ་ངན་སེམས་ཀྱི་སྡུག་བསྔལ་ལམ་མི་བདེ་བ་མྱ་ངམ་དགུན་དུང་ངམ་ཆུ་མེད་པ་མྱ་ངམ་ཐང་ལྟ་བུ་དང་མྱོས་འགྱུར་མྱངས་མྱོངས་ཤིག་མོག་མོག་མད་པ་མལ་མུལ་མེས་པོ་མ་རྐྱང་ངོ་། །༼དམ༽དམག་གཡུལ་ལམ་ཚོགས་དག་གི་མིང་ཉེས་དམིགས་ཉེས་པའམ་མི་དགེ་བའི་འབྲས་བུ་དམངས་ནི་རིགས་བཞིའི་ཡ་གྱལ་དམན་པ་ཐ་མ་ཐ་ཤལ་དམའ་བ་ཕྲི་བའམ་མེད་པ། །དམེ་པོ་རུས་གཅིག་པ་གསོད་མཁན་དམུས་ལོང་མིག་མེད་པ་ལྡོངས་པ་དམིགས་བུ་ལོང་ཁྲིད་པ་ལོང་སྣ་འཁྲིད་མཁན་མེད་པ། །དམུ་རྒོད་གྱོང་པོ་གཏུམ་པ་དམུ་ཆུ་དམུ་རྫིང་སྟེ་ཆུ་ནད་འདྲེ་སྲིན་གྱི་ཁྱད་པར་ལ་འཇུག་པའི་དམུ་གདོན་ཞིག་ཆུ་ནད་ཀྱི་བདག་པོ། །བློ་རིག་དམུན་པ་བླུན་པ་མི་གསལ་བ་དམུས་བྱུང་ཚི་ཆད་པ་སྤྲོ་ཤི་བ་ཡི་ཆད་པ་བུ་གའི་དོན་ཅན་གྱི་དམིག་ཁུང་བུ། །གཙང་མ་དག་པ་དམེ་བ་དབྲེ་བ་བཙོག་པ་འཛུམ་དམུལ་བ་ཅུང་ཟད་རྒོད་པ་རྒོད་པའི་རྣམ་འགྱུར་འཛུམ་དམུལ་དམུལ་ཡང་དམིགས་པ་དམིགས་བྱ་དམིགས་བྱེད་མཐོང་བ་བསམ་པ་སྒོམ་པ་གནད་མྱོང་བ་གཏོད་པ་གཏད་པ། །ལག་དམར་ལག་པས་ཁག་ཁུར་བ་དང་བཤན་པ་ཁ་དམར་ཁས་ཁག་ཁུར་བ་འགན་དང་ཁ་གསལ་དང་ཁ་དམར་གདགས་པ་ཐག་གཅད་པ་ལྟ་བུ་ཁ་དོག་མདོག་དམར་བའམ་པོ་མཚལ་མདོག་ལྟ་བུ། །ཉམས་ཤིང་དམས་པ་རྒུད་པ་འགྲིབ་པ་ཉག་ཕྲ་བ་དམོད་པ་བཙུགས་
131.	པ་དང་དམོད་པ་འདོར་བ་གཉིས་སྨོན་ལམ་ངན་པ་འདེབས་པ་དམོད་མོ་བྱེད་པ་བདེན་པ་བདར་བ་ལྟ་བུ། །དམྱལ་བ་ཆགས་པའམ་དགའ་བ་མེད་པ་ཚ་དམྱལ་སོགས་གནས་གོ་ས་དམའ་བ་དམས་པ་དམའ་མོའི་བྱ་བ་དམན་པ་དམིགས་ཀྱིས་བསལ་བ་སྤྱིར་བཏང་མ་ཡིན་པ་ལོགས་སུ་བཀར་བ་ངེས་གཟུང་དམིགས་ཀྱིས་ཕྱེ་བ་དང་། །མྱུག་མྱུག་བྱས་ཏེ་དམྱུགས་པ་བཙུག་པ་འཛུལ་བ་འཐོན་པ་འཚོལ་བ་མྱུག་མྱུག་གི་བྱ་བ་ཡིན་འདྲ་དམར་ཁྲིད་དམར་སེར་མོད་མི་དམའ་དམིགས་བཅས་དམིགས་མེད་དམིགས་རྣམ་དམག་དཔོན་མི་དཔུང་ལྷ་མིན་དམྱལ་ཐེག་བློ་སྐྱེ་དམན་སོགས་དས་འཕུལ་མའོ། །༼རྨ༽རྨད་དུ་བྱུང་བ་ཕུང་བྱུང་ངོ་མཚར་འཕེལ་བ་དམ་པ་རྨུགས་འཛིན་རྨུགས་ལྡན་གནོད་སྦྱིན་གྱི་བྱེ་བྲག་ཛམྦྷལ་རྨི་ལམ་གཉིད་ཀྱི་འཁྲུལ་སྣང་སྟེ་གནས་སྐབས་བཞིའི་གཅིག་རྨང་ལམ་ཡང་ཟེར་རྨིས་པ་རྨི་བ་གཟིམ་ལམ་འབྱུང་བ་རྨི་ལམ་མཐོང་བ། །རྨང་རྩ་བའམ་འགྲམ་གཞི་ནས་རྨོ་བ་དང་རྨོས་པ་གཉིས་རྨོད་པ་ཞིང་གི་ཕྲུ་སློག་པའམ་རྨོན་པ་རྒྱབ་པ་རྨོན་པ་རྨོ་བའི་མིང་དོར་ཆ་ཟུང་འདྲ་བ་དང་། །རྨོངས་པ་གཏི་མུག་མ་རིག་པ་བདག་ལྟ་མི་ཤེས་པ་རྨུགས་པ་གདོན་ཞིག་དང་རིག་པ་མི་གསལ་བ་བྱིང་བའི་རྣམ་གྲངས་ཀྱང་ཡིན་ཁྱི་ཡིས་རུས་པ་རིལ་བུ་རྨུར་བ་སོས་བཅེམ་པའམ་བཅག་ནས་བལྡད་པ་འཆའ་བ་མུར་བ་རྨུགས་པ་གསོ་འདེབས་པའམ་རྒྱབ་པ་དང་གནོད་པའི་མིང་རྨ་ལྷན་སྐྱེས་དང་གསར་བྱུང་གི་རྨ་དང་བུ་ག་དང་སྐྱོན་དང་རུས་ཤིག །རྨེན་པ་ཚིལ་ལ་ཡོད་པའི་ཤ་ནག་དང་རྨ་ཤུལ་རྨེན་བུ་ཡང་ཟེར་རྟ་རྨིག་རྟ་སོགས་ཀྱི་རྐང་ལག་གི་རྭ་རྨིག་པ་དང་རྒྱ་དངུལ་རྟ་རྨིག་མ་སྒ་ཡི་ཆས་རྨེད་རྔ་མར་བསྐོན་བྱ། །རྨོངས་བུ་བླུན་པོ་གསང་གནས་ཀྱི་སྤུ་རྨེག་མེད་གཏན་ནས་མེད་པ་གཏན་མེད་མིང་མེད་སུན་པའི་དོན་ཅན་གྱི་རྨུས་པ་སྐྱོ་བ་མཚེར་བ་ཡི་ཆད་པ། །སེར་རྨེ་སེར་སྣ་འཇུངས་པ་བསྲིས་རྨེ་སྲི་བ་ཕྲི་བ་སེར་སྣ་བྱེད་པ་ལྟ་བུ་ངོ་མཚར་
132.	ལ་གོ་བའི་རྨད་རྨད་བྱུང་རྨད་པོ་ཆེ་ལྟ་བུ། །རྨོ་མོ་ཨ་ཕྱི་དང་མ་ཕྱི་དང་རྒན་མོ་བལ་སོགས་རྨེལ་བ་གསེད་པ་དང་འཁལ་བ་ཡང་ཡིན་སྙམ་དྲིས་པའི་དོན་ཅན་གྱི་རྨས་པ་རྨེད་པ་རྨད་པ་གཏམ་འདྲི་བ་ཞུ་བ། །རྨ་བྱ་མདོངས་མཐའ་ཅན་ཁམས་རྨྱ་བ་ཁམས་ཉོག་པ་རིད་པ་ཉམས་པ་བྱ་རྨྱང་གར་རམ་རྐྱོང་ཤད་བྱེད་པ་བགྱིད་པ། །རྨོག་མགོ་རྨོག་དང་གོ་ཆ་སྤྱི་མཚོན་ལས་སྐྱོབ་བྱེད་དང་དབུ་རྨོག་མགོ་རྨོག་དང་དབུ་འཕང་དང་ཡ་ལད་ཀྱང་རྨས་པ་རྨས་མ་རྨོད་པ་རྨེད་པ་རྨ་དང་རྨིག་བུ་སོགས་རར་བཏགས་མའོ། །༼སྨ༽སྨན་ནད་གསོ་བྱེད་ཀྱི་རྫས་དང་སྤོད་སོགས་དང་སྨན་པ་ལྷ་རྗེ་འཚོ་བྱེད་གསོ་བ་པོའི་མིང་གཏམ་མཆིད་སྨྲ་བ་སྨྲས་པ་བཤད་པ་སྨྲོས་ཤིག་སྨྲ་བའི་སྐུལ་ཚིག །སྨིག་རྒྱུ་རི་དྭགས་སྲེད་ཆུ་ལྟར་སྣང་བ་སྨག་རུམ་མུན་རུམ་སྨག་སྨུན་པ་དང་སྨན་ཞིག་ཟོང་མ་མིན་པ་ལ་གོ་བའི་སྨར་གཅེས་པ་གསེར་དངུལ་ལྟ་བུ། །སྨན་སྐྱེ་བའི་ལྗོངས་ཡུལ་སུག་སྨེལ་སཱུཀྵྨིལ་ཟུར་ཆག་པ་ཨེལ་ཕྲ་མོ་སྟེ་སྨན་ཞིག་སྨྱག་ཤད་ཤིང་གི་ཁྱད་པར་དང་། །སྨྱུག་མ་ཤིང་ཞིག་སྨྱུག་རྩི་ཅུ་གང་དོང་ལྟ་སྨྱི་གུ་སྨྱུ་གུ་སྟེ་འབྲི་བྱེད་དམ་སྨྱུག་ཆུང་སྨྱིག་མ་ཤིང་སྨྱུག་མ་སྨིན་པ་ཚོས་པ་ཐུལ་བ་སྤྱད་རུང་གཟགས་རུང༌། །ཚེ་ཁོག་སྐུ་ལམ་གྲོང་སྨད་སྨད་ཆ་སྟོད་མིན་པ་སྨ་ཕབ་པ་སྨ་འབེབས་པའམ་སྐྱོན་བརྗོད་པ་སྨད་ར་བསྟོད་ར་མིན་པའམ་སྨོད་པའི་མིང་ཙམ་དང་བརྙས་ཐབས་ཀྱིས་སྨོད་པ་སྨད་པ་འཕྱ་བ་དམའ་བར་བྱེད་པ། །མགོ་སོགས་སྨྱུང་བ་རིང་པོའམ་དབྱིབས་འཇོང་མོ་སྨྲང་བ་སྨྲ་བའམ་གསང་བ་དང་སྨྲེ་སྔགས་སྡུག་སྐད་དམ་འོ་དོད་སྨྲས་པ་སྨྲ་བ་བཤད་པ། །བུ་སྨད་མ་བུ་གཉིས་ཀའི་སྤྱི་མིང་མིང་མཚན་ནས་སྨོས་པ་བརྗོད་པ་བཤད་པ་སྨྱན་ཀ་གཉེན་ཀ་བག་མ་གཏོང་ལེན་གྱི་ཐབས་བྱེད་པ་བགྱིད་པ་ལྷག་ལྟུང་ཞིག་ཀྱང༌། །ངུར་སྨྲིག་ཇ་ཧོང་དང་དམར་སེར་རྣམ་པར་སྨིན་པ་འབྲས་བུ་སྤྱི་ཙམ་དང་འབྲས་ལྔའི་གཅིག་དང་བྱེད་པར་ཡང་གོ་སྨོས་པ་
133.	ཅི་ཞིག་དགོས་ཏེ་བཤད་མི་དགོས། །སྨྱུང་བར་གནས་པ་ཆོས་ཀྱི་དཀའ་ཐུབ་བྱེད་པའམ་ལྟོགས་སྐོམ་དུ་གནས་པ་དུས་ཚོད་སྨྱུར་མྱུར་བའམ་མྱུར་བཅུག་པ་སྨྱོན་པ་སྨྱོ་མཁན་སྨྱོ་བ་སྨྱོས་པ་སེམས་རྣལ་དུ་མི་གནས་པའམ་འཁྲུལ་བ། །སྨོན་འདྲིན་གྲོགས་པོ་བློ་བརླུག་དྲི་མེད་དག་པ་དྲི་སྨེད་ལྟར་ན་གཏམ་འདྲི་བའི་དོན་དུ་བཤད་ཀྱང་དེ་ལ་དྲི་རྨེད་འཐད་སྙམ་སྟེ་དཔྱད་སྨོན་ལམ་འདོད་དོན་ལ་སྨོན་ཅིང་འདུན་པའི་མིང་ཙམ་སྨན་པ་ཕན་པ་སྨན་གྱུར་ཅིག་ཕན་གྱུར་ཅིག་ལྟ་བུ། །སྨིན་དྲུག་དང་སྨལ་པོ་དང་སྨིན་དྲུག་གི་བུ་གསུམ་སྐར་མའི་ཁྱད་པར། །ལུས་ཀྱི་སྨེ་བ་ཤ་ཐིག་སྨུག་པོའི་རྩི་འབྲི་མོག་གམ་རི་ཚོས་ཁ་དོག་མདོག་སྨུག་པོ་རྒྱ་སྨུག་ལྟ་བུ། །སྨ་ར་ཁ་སྤུ་སྨིན་མ་མིག་སྤུ་སྨིན་འཁྱོག་ལྟ་བུ་སྨེ་ཤ་ཅན་སྨེ་ཅན་ནམ་རིགས་ངན། །ནག་རྩིས་ཀྱི་སྨེ་བ་གཅིག་དཀར་སོགས་དགུ་དང་སྨོན་པ་སྨད་པ་སྨྱོས་པ་སྨིན་བྱེད་སྨྱུང་སྨྲེད་པ་སྨད་འཚོང་སྨས་པ་སྨྲིག་སྨྲེ་པ་སོགས་སར་བཏགས་མའོ། །༼ཙ༽ ཙབ་ཙུབ་ཚབ་ཚུབ་མི་བརྟན་པ་མི་བྱ་མི་བགྱི་ཙོག་ཙོག་པུ་ཙོག་པུ་འདུག་སྟངས་ཤིག །ཙན་དན་ཙནྡན་ཟུར་ཆག་པ་ཚིམ་བྱེད་དམ་འབར་བྱེད་དེ་ཤིང་ཞིག་ཙཥུ་ཏ་ཨ་མྲའི་ཁྱད་པར་རོ་སྐྱུར་ཤས་ཅན་གྱི་ཤིང་ཙམ་པ་ཀ་མེ་ཏོག་དང་གྲོང་ཁྱེར་ཞིག་ཙམྤ་ཀ་ཟུར་ཆག །ཙ་ཀོ་ར་བྱ་གོང་མ་སྲེག་གམ་མིག་མཛེས་ཤིང་ཟླ་བའི་བདུད་རྩིས་འཚོ་བའི་བྱ་དང་ཙི་ཏི་མོ་བྱིའུ་འམ་བྱ་ཆུང་ཞིག །ནེ་ཙོ་འདབ་ཆགས་ལྕེ་གཉིས་པ་དེ་ཙམ་པ་དེ་སྙེད་པ་ཙམ་ཞེས་པ་ཚད་འཛིན་དང་ངེས་གཟུང་གི་སྒྲ་དེ་ཙུག་དེ་འདྲའམ་དེ་ཅི་འདྲ་ལགས་ཡིན་ནམ་རེད་འདི་ཙུག་སོགས། །ཙེ་ནེ་ཅེ་རེ་འམ་འདུག་ཚུལ་ཙེ་རེ་སྐད་ཙེར་ཙེར་ཙ་རི་
134.	བ་གནས་ཙ་རིར་སྡོད་མཁན། །ཙཱ་རུ་ཞེས་པའི་དོན་བཟའ་བའམ་ལྷ་བཤོས་དང་མཛེས་པ་ཙ་ན་ཀ་སྲན་ཆུང་ཞིག །ཙུག་ཙུག་ཁ་ནས་ཙུག་ཙུག་ཟེར་བའི་སྒྲ་དང་ཙནྡྲ་ཙཎྜ་ལཱི་ཙོག་པུ་ནི་ཙུ་ལ་སོགས་ཙ་རྐྱང་ངོ་། ། ༼གཙ༽གཙུག་ཏོར་སྤྱི་ཏོར་སྤྱི་བོ་དང་གཙུག་གཉིས་མགོ་བོའམ་རྩེ་མོ་གཙང་ཁང་དྲི་གཙང་ཁང་ངམ་འདུ་ཁང་གི་སྦུག་ཁང་གཙང་བ་དག་པ་བཙོག་པ་མེད་པ། །མི་གཙིགས་པ་མི་རིགས་པའམ་མི་འོས་པའི་སྤྱོད་པ་བྱེད་ཚུལ་གཙུག་ལག་སྡེ་སྣོད་དམ་གསུང་རབ་ཀྱི་ཁང་པ་གནས། །གཙོད་རི་དྭགས་ཤིག་རུས་རུས་པའམ་རུའམ་རྭས་གཙེས་པ་འཚེ་བ་གཟིར་བར་བྱས་ཤིང་གཙེར་བ་མི་རིགས་བྱེད་པའམ་འཚེ་བྱེད་ཀྱིས་གཙེས་པ་སུན་པར་བྱས་པའམ་གཙེས་ཤིག །མཆེ་བ་གཙིགས་པ་སྒྲིག་པ་སྦྱོར་བ་རྩེག་པ་གཙུབ་བྱེད་ཀྱི་ཤིང་དང་གཙུབ་བྱའི་གཏན་གྱི་ཤིང་གཙུབས་པ་གཙུབ་པ་བརྡར་བ་འདྲུད་པ་སྐྱོད་པ། །གཙོ་བོ་རང་བཞིན་སྤྱི་ཁྱབ་རྗེ་བོ་གནད་མགོན་པོ་སྙིང་པོ་གཙིགས་གཅེས་སྤྲས་སམ་རྩ་བ་ཆེ་བ་ཆེན་པོ་གཙག་བུ་གཙག་བྱེད་ཀྱི་མཚོན་ཆུང་ངམ་གཏར་སྤྱད་ཀྱིས་གཙགས་པ་གཤགས་པ་གཏར་བ་བཀས་པ་བཏོན་པ་གཙག་པ། །གཙང་ཆུ་ཆེན་ནམ་དབུས་ཀྱི་ཅིག་ཤོས་སམ་དག་པའི་ཕྱོགས་ངོས་ཀྱི་དོན་གཙང་ཆུ་ཡང་དེ་བཞིན་དུ་སྦྱར་གཙོ་བ་གཙེ་བ་གཙང་མ་མི་གཙང་བ་གཙུབ་པ་གཙག་པ་སོགས་གས་འཕུལ་ཙའོ། ། ༼བཙ༽བཙན་པ་ལྡོག་པ་མེད་པ་འདའ་བར་མི་བྱེད་པ་འགྱུར་མི་ནུས་པ་དབང་བ་གཉན་པ་བཙན་པོ་བཙན་པ་པོའམ་བཙན་པའི་མིང་གཉའ་ཁྲི་བཙན་པོ་སྲོང་བཙན་སོགས་བཀའ་གསུང་བཙན་པོ་འདའ་མི་ནུས་པའམ་གཉན་པ་རྫོང་མཁར་བཙན་པོ་བགྲོད་དཀའམ་འགྱུར་མི་ནུས་པ་དང་། །བཙུན་མོ་རྗེ་མོ་རྒྱལ་པོའི་ཆུང་མར་གོ་བུ་ཕྲུག་བཙས་པ་བཙའ་བ་སྐྱེས་པ་འཁྲུངས་པ་གྲུ་གཟིངས་ཀོ་བཙས་གླ་སྟེ་གྲུ་ཕུད་པའི་རྔན་པའམ་ཡོན་བཙལ་བ་འཚོལ་བ་
135.	གཉུལ་བ་བརྟག་པ། །བཙུན་པ་གཙོ་བོ་ཁྲིམས་ལྡན་གྲྭ་པ་སྤྱི་དང་བྱེ་བྲག་ལ་ཞེ་སའི་བརྡ་མིག་ཁ་བཙུམས་པ་འཛུམས་པ་ཟུམ་དུ་འཇུག་པ་བཙོན་གྱི་ར་བ་བཙོན་ཁང་ལ་སོགས་པར་གོ་བཙུད་པ་འཛུད་པ་ནང་དུ་བཅུག་པ། །གོས་གྱོན་པ་བཙེམས་པ་འཚེམ་པ་དྲུབས་པ་བཙེམ་པ་བཙག་ས་ཚོས་སམ་ས་ཚོན་དམར་པོ་སོགས་དང་བཙོད་དམར་ཚོས་ཤིང་ཚོས་ཀྱིས་སྣམ་བུ་ཤ་གསེར་བཙོས་པ་མདོག་སྒྱུར་བ་སྨིན་པ་བཞུས་པ་འཚེད་པ། །བཙན་དུག་བོང་ནག་སོགས་ཚགས་འཚག་བྱེད་ཀྱིས་བཙགས་པ་འཚག་པ་དྭངས་སྙིགས་ཕྱེ་བར་ཤེས་དགོས་ཤིང་བཙིར་བ་འཚིར་བ་ཕྱུང་བ་བར་དུ་བཙིར་བ། །ལྕགས་བཙའ་གཡའ་ཡིས་ཁྱེར་བ་སྟེ་གཡའ་རྒྱབ་པ་འབགས་པ་ལ་གོ་བའི་བཙོག་པ་མི་གཙང་བ་དབྲེ་བ་བཙོ་བླག་ཚོས་སམ་ཁྲུས་མཁན་བྱེད་པོ། །མཐོ་བཙམས་པ་མཐོ་འཚམས་པ་ཅོ་འདྲི་བ་འགྲན་པ་གནོད་པ་རྡེག་པ་ལ་གོ་བའི་བཙོག་པ་འཚོག་པ་རྡུང་བ་བཙོག་པོ་རྡོ་བ་སྐྱུག་བྲོ་བོ་ངན་པའམ་མི་ལེགས་པ་ཕོ་བཙོག་ཕོ་རྒོད་རྡེག་པ་རྡུང་བ། །བཙན་འདྲེའི་ཁྱད་པར་རྒོད་པོ་བཙན་ཐབས་ཐབས་བཙན་པ་གློ་བུར་གསེར་རིན་ཆེན་དང་པོ་བཙོ་མ་བཞུ་བཏུལ་བྱས་པའམ་ལྷད་མེད་ཀྱི་ཞུན་མ་སྟེ་བཙོ་མའི་གསེར་སོགས། །སྲོལ་ཀ་བཙུགས་པ་འཛུགས་པ་བཏོད་པ་ཕྱེ་བ་ཤིང་རྐང་འཐུང་བཙུགས་པ་འཛུགས་པ་བསྐྱེད་པ་བཏབ་པ་བསྣུན་པ་སློང་བ་བཏོད་པ་སྒོག་པ་ཀེའུ་བཙོང་ཀུན་དོང་ངམ་འཚོང་བ་བཙོངས་པ་བཙོང་པ་འཚོང་བ་རྫས་བརྗེ་བ། །བཙད་པོ་རྒྱལ་པོ་བཙས་མ་ལོ་ཏོག་བརྔ་བྱ་སྟེ་འཚོ་སྐྱོང་བྱས་པའི་དོན་འདྲ་བཙའ་བ་བཙོ་བ་ལ་བཙས་བཙུན་མ་བཙེམ་པ་མཐོ་བཙམ་པ་སོགས་བས་འཕུལ་ཙའོ། །༼རྩ༽རྩ་ལག་གཉེན་ནམ་ཉེ་འབྲེལ་རྩ་བ་གཞི་མ་དྲུང་སྡོང་པོའི་འོག་ཆ་ཤོད་སྐྱེད་བྱེད་གཙིགས་གནད་སྡོམ་རྩེ་མོ་མཆོག་མ་མགོ་སྟེང་མ་གོང་མ་ཕུལ་བྱུང་རབ་ཚོན་རྩི་མདོག་སྒྱུར་བྱེད་དམ་རི་མོ་འབྲི་བྱེད་ཀྱི་རྫས་རྩིང་བ་ཞིབ་མིན་
136.	རགས་པ་སྦོམ་པ་རྩིང་པོ་རྩིང་གེ །རྩི་མར་འོ་ཞོ་རྩི་ཏོག་གི་མར་རྩི་ཤིང་གཞི་མཐུན་གྱི་སྒྲའམ་རྩི་དང་ཤིང་རྩི་ཐོག་རྩྭའམ་སྔོའི་འབྲས་བུ་རྩྭ་སྔོ་གཟན་པ་སོགས། །འཐབ་རྩོད་འཁྲུག་རྩོད་རྩོད་པ་འཐབ་པ་མི་མཐུན་པར་སྨྲ་བ་རྒོལ་བ་རྩེད་མོ་རྩེད་འཇོ་རོལ་རྩེད་རྩེ་བ་དང་རྩེས་པའམ་རྩེས་ཤིག་དང་རྩེན་པ་རྣམས་རོལ་བ་རྩེད་མོ་རྩེ་བ། །ལྔས་རྩེན་པ་མི་སྤྱིའམ་ལྷའི་དབྱེ་བ་སུམ་རྩེན་པ་སྐབས་གསུམ་པ་ལྷ་རྩིས་གྲངས་སམ་རྩིས་རིག་རྩིས་མཁན་རྩིས་པ་རྩི་པོ། །རྩིབ་མ་གློ་གཡས་གཡོན་གྱི་རུས་ཐུར་ལྟ་བུའི་མིང་རྩ་དབུ་རྐྱང་རོ་གསུམ་སོགས་སྦུབས་ཅན་རྒྱུས་པ་ཆུ་བ་རྩིད་པ་གཡག་གི་སྤུ་ལྟ་བུ་རྩུབ་པ་མི་འཇམ་པ་གདུང་བ་སྐྱ་བ་གྱོང་བ་ཡིད་དུ་མི་འོང་བ་རྩུབ་མོ། །ཁ་རྩང་གྲོང་ཚིག་ལ་ཁ་སང་ངམ་ཁར་སང་ཡོད་རྩེ་རྒོད་རྩེ་ཞིང་རྒོད་པ་ལྷ་འབངས་གཡོག་པོ་རྩམ་པ་ཕྱེ་རིན་པ་གོང་རྩེག་པ་སྤར་བ་རྩེག་རྩེག་བྱེད་པ། །རྩབས་ནི་གཅོད་པའམ་ཅོག་རྩེ་སོགས་མི་འགུལ་བར་བྱེད་པའི་ཤིང་ལྟ་བུ་ཡིན་སྙམ་རྩད་གཅོད་རྩད་རྩ་བ་ནས་གཅོད་པ་དང་རྩ་བའམ་རྗེས་གཅོད་པ་ཚེར་མ་ལ་གོ་བའི་རྩང་སྟེ་མདོས་རྩང་རྩང་ཕུར་ཡང༌། །སྟོབས་ལ་གོ་བའི་རྩལ་ཕ་རོལ་གནོན་པའི་བྱ་བ་འབད་པ་དང་རྩོལ་བ་བརྩོན་པ་དང་འདུ་བྱེད་དང་བརྩལ་བ་རྩོམ་པ་བྱ་བའམ་མགོ་འཛུགས་པའམ་གསུང་རྩོམ་རྩོམ་པ་བརྩམ་པ་སྦྱོར་བ། །ཞོ་སོགས་ཀྱི་རྩབས་རྩིའམ་རུ་རྩི་རྩབ་མོ་ཆང་འདྲ་བའི་སྐོམ་མམ་བཏུང་བ་ཞིག་སེར་པོའི་མདོག་འཛིན་གྱི་རྩ་བ་ལྕུམ་ལྟ་བུས་བཙོས་པའི་གོས་གྱོན་པ་སོགས། །རྩིག་པ་རྩིག་སྐྱབས་སམ་རྩིག་བཞིན་པ་རྩིག་མཁན་རྩིག་པ་པོ་རྡོ་བཟོ་ལྟ་བུ་འཁོར་ལོ་གདུགས་ལ་སོགས་པའི་རྩིབས་རྐང་ངམ་ཐུར་མ་ལྟ་བུ་ལྟེ་རྩིབས་མུར་ཁྱུད། །རྩངས་པ་སྐྱིན་གོར་གྱི་བྱེ་བྲག་རྨིག་པའམ་ཡན་ལག་གི་རླུང་ལྔའི་གཅིག་སྲོག་རྩོལ་རླུང་སྟེ་ཐ་དད་དུ་ཕྲལ་བ་ཡང་སྣང་རྩོམས་ཤིག་རྩེག་རྩེགས་ཤིག་རྩེག་རྩེག་བདུད་སྲ་གླ་ཞག་རྩི་གཞི་རྩ་མ་རྩ་རྩད་ཆོད་སོགས་རར་བཏགས་ཙའོ། །
137.	༼སྩ༽བཀའ་གསུང་སྩལ་བ་གནང་བ་དངོས་གྲུབ་ཐུན་མཆོག་གི་གྲུབ་པ་སྩལ་པ་སྦྱིན་པའམ་གནང་བ་དང་སྩོལ་བྱིན་ཅིག་གམ་སྦྱིན་པ། །སྦྱིན་པ་སྩལ་བ་སྦྱིན་པའམ་གཏང་བར་བགྱི་བྱ་བགྱིད་དུ་སྩལ་བ་བྱེད་དུ་བཅུག་པ་ལས་ལ་སྦྱར་བ། །སྩལ་དུ་གསོལ་གནང་བའམ་སྦྱིན་པར་མཛོད་དམ་ཞུ་ཞེས་པའི་དོན་ཡིན་ལ་དུས་གསུམ་གྱི་ཚེ་ཕལ་ཆེར་སྩལ་ཞེས་འབྱུང་ཞིང་སྔོན་འཇུག་སྦྱར་ན་འདས་མ་འོངས་གོ་བར་མ་ཟད་བསལ་བའི་དོན་ཡང་སྟོན་བྱ་བར་སྩལ་བ་སོགས་སར་བཏགས་ཙའོ། །༼བརྩ༽བརྩོན་པ་ནི་འགྲུས་པ་འབད་པ་སྙིང་བརྩེ་བ་སྙིང་པོ་ལྟར་བརྩེ་བ་སྟེ་སྙིང་རྗེ་བརྩེ་བ་ཅན་བརྩེ་ལྡན་སྙིང་རྗེ་ཅན། །བརྩད་པ་རྩོད་པ་བརྒལ་བ་རྩད་བཅད་པ་ལ་འཇུག་ཅིང་དྲིས་པ་རྨས་ནས་བརྩམ་བྱ་བསྟན་བཅོས་སམ་བྱ་བ་ལྟ་བུ་བརྩམས་པ་རྩོམ་པ་སྦྱར་བ་བྱས་པ། །ཁང་བུ་ཡི་གེ་བརྩེགས་པ་རྩེག་པ་གཅིག་སྟེང་དུ་གཅིག་བཞག་པ་ལྟ་བུ་བརྩིགས་པ་རྩིག་པ་སྟེང་ནས་སྟེང་དུ་སྒྲིག་པ་ལྟ་བུར་གོ་དགོས་ཤིང་བརྩི་བྱ་བགྲང་བྱ་བཀུར་བྱ་ཡོན་ཏན་སོགས་བརྩིས་པ་རྩི་བ་བགྲངས་པ་རྩིས་པ་སྐོར་བ་བཀུར་བ། །ཁའི་སོ་སོགས་བརྩེ་བ་མི་བཟོད་པ་སྟེ་ལྕགས་དྲད་དྲད་བྱས་པ་ལས་སོ་བརྩེ་བ་ལྟ་བུ་ཧ་ཅང་ཤིན་ཏུ་བརྩེངས་པ་བསྟུངས་པའམ་འཇོལ་བ་མིན་པའི་དོན་གོས་བགོ་བྱ། །བརྩིག་བརྩེག་བརྩལ་བ་སོགས་བས་འཕུལ་ར་མགོ་ལྡན་པའི་ཙའོ། །༼ཚ༽ ཤིང་ནགས་ཀྱི་ཚལ་ནགས་མ་སྐྱེད་མོས་ཚལ་དགའ་ཚལ་ལམ་ལྡུམ་དང་འབྲས་ཤིང་གི་ར་བ་དང་ཤིང་ནགས་ཙམ་ཡང་ཚི་གུ་འབྲས་བུའི་ནང་གི་རུས་པ་ཁམ་བུའི་ཚི་གུ་ལྟ་བུའི་མིང་ཚིགས་ནི་མཚམས་སམ་བར་མཚམས་གཅོད་བྱེད་
138.	དང་སྙིགས་མ་སྟེ་ཚིགས་པ་ཚིགས་མ་ལྟ་བུ། །ཚོགས་པ་འདུས་པ་ཕུང་པོ་སྡེ་བའི་དོན་སྡེ་ལེ་དོན་ཆོས་ལས་ཚན་དུམ་བུ་ཚོ་ཁག་ཚན་པ་དྲོད་ཀྱི་ཚན་དང་ཤེད་ཀྱི་ཚན་དང་ཡང་ལུས་ཀྱི་ལང་ཚོ་ན་ཚོད་ལོན། །ཚོན་རྩི་ཚོན་ནམ་མདོག་སྒྱུར་བྱེད་ཀྱི་རྫས་རིན་པོ་ཆེའི་ཕྲ་འབྲུ་ལྷའི་ཚོམ་བུ་ཚོགས་ཆུང་ངམ་ཚན་པ་ཚར་གྲལ་དུ་དངར་བ་འགྲིག་པ། །ཐེ་ཚོམ་བློ་རྩེ་གཉིས་སོམ་ཉི་ཚམ་རྔམས་འཇིགས་ཚུལ་ལམ་འཇིགས་པ་འཇུ་བྱེད་ལ་གོ་བའི་ཚྭ་ཟས་ཀྱི་རོ་བྲོ་བྱེད་སོགས་ཏེ་ཚྭ་ཞེས་ཚིག་གྲོགས་མེད་པའི་རྐྱང་པ་ལ་སྨད་འདོགས་ཡོད་ཅིང་རྒྱ་ཚ་ཞེས་པ་ལྟ་བུའི་ཚིག་གྲོགས་སྦྱར་ན་མེད་པར་ཕྱག་ལེན་མཛད་ལ་འོན་ཀྱང་ལན་ཚྭ་ལ་ཡོད་པ་མང་ངོ༌། །ཁང་པ་སྤྱི་དང་བྱེ་བྲག་ལ་གོ་བའི་ཚོམས་ཏེ་སྡེ་ཚན་ལ་ཡང་འཇུག་ཆེད་དུ་བརྗོད་པའི་ཚོམས་སོགས་དང་ཚ་ཚོ་ཚེ་ཚེམས་ཚུས་ཚིར་ཚིག་ཚོགས་ཚེས་ཚར་ཚལ་ཚུལ་ཚིལ་ཚི་ཚོང་བ་སོགས་ཚ་རྐྱང་ངོ༌། །༼མཚ༽ངོ་མཚར་རྨད་བྱུང་ཁྱད་མཚར་མཚན་མ་མཚོན་བྱེད་སོ་གཉིས་དཔེ་བྱད་བརྒྱད་ཅུ་མཚོ་ཆུ་གཏེར་རྒྱ་མཚོ་སོགས་དང་མཚེའུ་མཚོ་ཆུང་བ་རྫིང་བུ་ལྟ་བུ། །མཚེ་མ་མངལ་གཅིག་ནས་དུས་མཉམ་དུ་སྐྱེས་པའི་བུ་མཚམས་ཚིགས་འབྲེལ་ལམ་བར་བཅད་པ་ཕྱེ་བ་གཅོད་པ་མཚམས་ཆེ་ཆུང་སྦྱོར་ལྟ་བུ་མཚན་ཉིད་རྟེན་པའམ་འབྲེལ་བའི་གཞི་སྟེ་མཚན་ཉིད་ཀྱི་བྱེ་བྲག་གམ་མཚོན་བྱའི་ཁྱད་པར་རམ་དཔེ་དང་མཚོན་བྱར་ཡང་འཇུག་པ་དང༌། །མཚན་ཉིད་མཚོན་བྱེད་གོ་བྱེད་མཚན་མ་རྟགས་རྒྱུ་སྟོན་བྱེད་མཚོན་བྱ་གོ་བྱ་རྟོགས་བྱ་བསྟན་བྱ་མཚན་མ་མི་ནོར་བའི་རྟགས་རྒྱུ་རང་བཞིན་ལྟས་སྤྲོས་པས་མཚན་བྱེད་རྟོགས་བྱེད་སྟོན་བྱེད་དམ་དཔེའམ་ཅུང་ཟད་མཚན་ལྟར་ན་སྤྲས་པ། །ཕྱོགས་དུས་ཀྱི་མཚམས་ཤར་ལྷོ་དང་ཉིན་མཚན་གྱི་བར་ལྟ་བུ་སྐྱོན་ལ་གོ་བའི་མཚང་ཉེས་པ་བཅབ་བྱ་ནོངས་པ་མཚན་མོ་མཚན་བྱ་བྲལ་ལམ་མཚར་བ་མཛེས་པ་ཡ་མཚན་རྩེད་མོ། །མཚུར་རུས་ཀྱི་ཁྱད་པར་ཏེ་མར་པའི་
139.	སློབ་མ་མཚུར་སྟོན་དབང་རྡོར་ལྟ་བུ་ཁ་སྣའི་མཚུལ་པ་ཁ་སྣའི་ནང་ངོས་མཚལ་ཚོན་དམར་ཞིག་སྟེ་རྒྱ་མཚལ་སོགས་དང་མཚུངས་པ་འདྲ་བ་མཉམ་པ། །རྒྱལ་མཚན་བ་དན་མཆོད་རྫས་མཚའ་མེས་གཅན་གཟན་འཕར་བ་མཚའ་རྟ་ནག་དམར་མཚའ་ལུ་རྟིང་པ་དཀར་པོ་དང་ཁྱིམ་བྱ་དང་དམར་པོའི་དོན་ཡང་ཡིན་འདྲ། །མཚར་བ་མཛེས་པ་དང་སྐྱེ་མཆེད་མ་འདྲེས་པར་གསལ་བ་མཚར་པོ་མཛེས་པོ་ཁྱད་མཚར་པོ་སྡུག་པ་མཛེས་པ་ཡིད་འོང་ཁྱིམ་མཚེས་ཁྱིམ་རོགས་ཤག་མཚེས་སྡུམ་མཆེས་མཚེ་སྨན་ཞིག་སྟེར་མཚེ་ལུག་མཚེ་ལྟ་བུ་དང་མཚན་སྔོ་སྨན་ཞིག་སྟེ་མཚན་དམར་ལྟ་བུ་གསོ་གཞུང་དུ་ཚན་ཡང་སྣང༌། །སྐྱེ་བ་གཞན་གྱིས་བར་མཚམས་གཅད་དུ་མེད་པར་དམྱལ་བ་མནར་མེད་དུ་སྐྱེ་བའི་ལས་ཏེ་ཕ་བསད་པ་སོགས་ལྔ་དང་ཉེ་བ་ལྔ་དང་མཚམས་མེད་པ་ལ་ཡང་གོ་མཚེར་བ་སུན་པ་ལས་བྱེད་པར་མི་སྤྲོ་བ་སྐྱོ་བ་འཚེར་ཡང་འཐད་དུར་མཚེད་དུར་གནས་སམ་དུར་དུ་བཅུག་པ་མཚུན་ཕ་མེས་སམ་དེའི་བླའམ་ལྷ། །མཚོན་ཆ་གྲི་ལ་སོགས་པའི་མིང་ཕྱག་ན་བསྣམ་བྱའི་མཚན་མ་རལ་གྲི་པདྨ་ལྟ་བུ་དང་མཚན་མ་མཚོན་ཆ་མཚོག་མ་སྐྲ་མཚམས་ནས་གྱེན་དུ་སོར་བཞིའི་ཐད་དང་སྤྱི་བོར་ཡང་གོ་འཕྱར་བ་གདེངས་པ། །མིང་གི་དོན་སྟོན་པའི་མཚན་མངོན་བརྗོད་དང་སྤྲས་པའི་མཚན་མཚར་པོ་ཁྱད་མཚར་ཡ་མཚན་མཚལ་ཁ་དགེ་མཚན་སོགས་མས་འཕུལ་ཚའོ། །༼འཚ༽བློ་སེམས་འཚབས་པ་རྟབ་པ་བྲེལ་བ་འཇིགས་པ་ཆུ་ཇ་འཚག་པ་བཙགས་པ་དྭངས་སྙིགས་ཕྱེ་བ་ནང་དུ་མ་བོས་པར་འཚངས་པ་བཙངས་པ་དབང་ཤེད་ལྟ་བུས་འཛུལ་བ་འཇུག་པ་བརླམས་པ། །ཏིལ་སྣུམ་འཚིར་བ་བཙིར་བ་བཀར་བ་ཞུམ་པར་བྱེད་པ་འདོན་པ་མེ་ཡིས་འཚིག་པ་ཚིག་པ་སྲེག་པ་དུ་བ་དུད་པ་འཚུབས་པ་འཕྱུར་བ་ཚབ་ཚུབ་བྱེད་པ། །ཟས་གོས་གསེར་འཚེད་པ་བཙོ་བ་སྨིན་པ་མདོག་སྒྱུར་བ་འཇུ་བར་བྱེད་པ་ལུས་སྲོག་འཚོ་བ་
140.	གསོ་བ་གསོན་པ་འཚོ་བྱེད་གསོ་བྱེད་སྨན་པ་སྐྱོང་བྱེད་འཚེངས་པ་ཚིམ་པ་དགའ་བ་རྒྱལ་བ། །འཚེ་བ་གནོད་པ་གཙེ་བ་ཉེ་ཞོ་མེད་པ་དགག་ཚིག་འཚག་པ་ཤ་ཉམས་རྒྱས་པའམ་བཟང་བ་ལེགས་པ་འཚལ་མ་ཟས་སམ་ཟ་མ་འཚལ་བ་ཟ་བའམ་བཞེས་པ་དང་འཚལ་ཅིག་དང་ཤེས་མ་ཤེས་སོགས། །ནོར་སེམས་པ་དག་འཚོལ་བ་བཙལ་བ་གཉུལ་བ་རྩད་གཅོད་པ་བརྟག་པ་ཕྱུགས་དུད་འགྲོ་འཚོ་བ་བཙོ་བ་སྐྱོང་བ་འཚོག་ཆས་ཡོ་བྱད་དམ་ཉེར་མཁོ་འཚོང་བ་བཙོང་བ་ཚོང་རྒྱབ་པ། །བརྡེག་པ་ལ་གོ་བའི་འཚོག་པ་བཙོག་པའམ་རྡུང་བ་ངལ་དུབ་འཚོ་བ་གསོ་བ་མཉེལ་གསོ་བ་འོད་སོགས་འཚེར་བ་འབར་བའམ་བཀྲག་ཐོན་པ་རྟ་སྐད་སྒྲོག་པ་ལས་ལ་སུན་པའི་དོན་ཡིན་ཞིང༌། །བློ་ཡིད་དང་འཚམ་པ་མཐུན་པ་འཚམས་པ་རན་པར་གོ་སྐྱིན་པ་ཚབ་མ་འཚབ་པ་བསབ་པ་འཇལ་བ་སྣོན་པ། །གདུང་རིགས་དུས་འཚོབ་པ་འཛིན་པ་འཚང་རྒྱ་བ་སངས་རྒྱས་པ་བྱང་ཆུབ་པ་ལོངས་པའི་དོན་ཅན་གྱི་འཚར་བ་ཆེར་སྐྱེ་བའམ་འཕེལ་བ་དང་སྐྱེད་འཐོན་པ། །ཕྱག་འཚལ་བ་བཙལ་བ་གུས་པས་འདུད་པ་ཤེས་པ་གོ་བ་དང་ཚོག་པ་འགྲིག་པ་ལ་གོ་བའི་འཚལ་བ་འདོད་པ་དང་དགོས་པར་ཡང་འཇུག །འཛོམ་པའི་དོན་ལ་འཚག་འཇུག་སྟེ་གསོག་པ་དང་འཛེམ་པ་དང་གཉེར་བ་དང་རྒྱས་པར་ཡང་གོ་འཚོག་པ་འཚུབ་པ་འཚམས་པ་སྤྱན་གྱིས་འཚོ་བ་སེམས་འཚིག་པ་འཚོ་མཛད་ཉེར་འཚེ་སོགས་འས་འཕུལ་ཚའོ། །༼ཛ༽ ཛ་རག་རྫ་བུམ་སོགས་སྣོད་ཆུང་ཛ་ལང་གཏུམ་པོའམ་དྲེད་པོ་ཛ་བོ་ནི་ཤིང་གི་བྱེ་བྲག ཛ་ཡ་རྒྱལ་བའམ་མི་ཕམ་པ་ཅན་ལྡན་པ་དང་ཛི་ན་ཛེ་
141.	ཏའི་ཚལ་ཛ་བ་སོགས་ཛ་རྐྱང་ངོ་། །༼མཛ༽དཔའ་བའི་དོན་ཅན་གྱི་མཛངས་པ་སྙིང་སྟོབས་ཆེ་བ་མཛའ་བོ་མཛའ་བ་པོ་གྲོགས་ཟླ་བོའི་མིང་བང་མཛོད་མཛོད་ཁང་དཀོར་མཛོད་མཛེས་པ་མཚར་བ་ལེགས་པ་མཐུན་པ་སྤུད་པ། །གནོད་པ་ལ་གོ་བའི་མཛེས་པ་སྟེ་ཁྲོ་བོ་གནོད་མཛེས་ཀྱང་མཛུབ་མོ་སོར་མོ་དང་སྡིགས་མཛུབ་མཛོད་སྤུ་སངས་རྒྱས་ཀྱི་སྨིན་ཕྲག་ན་ཡོད་པའི་སྤུ་དཀར་པོ། །མཛོ་ཕོ་མོ་བ་མོ་དང་གཡག་འདུས་པའི་བུ་རྟ་མགྱོགས་འགྲོའི་མིང་མཛེར་པ་ཤ་འབུར་རམ་ཤའི་གཟེར་བུ་མཛེ་ནི་ཀླུ་ནད་དམ་ཙི་ཏི་ཛྭ་ལ་དང་། །མཛོལ་བུ་རི་དྭགས་སོགས་འཛིན་བྱེད་ཀྱི་རྒྱ་དང་སྨད་ཚོང་གི་བུ་བསྲུང་བ་སྲུང་བའི་དོན་མཛད་པ་བྱ་བའམ་འཕྲིན་ལས་མཛོད་ཅིག་བྱོས་ཤིག་གྱིས་ཤིག །ཡ་རབས་ལ་གོ་བའི་མཛངས་པ་མ་རབས་མིན་པ་ཀུན་སྤྱོད་ལེགས་པ་དང་མཁས་པའི་མཛངས་པ་བྱམས་པའམ་མཐུན་པའི་མཛའ་བ་མཛའ་མོ་སོགས་མས་འཕུལ་ཛའོ། །༼འཛ༽འཛིངས་པ་འཛིང་བ་འཁྲུགས་པ་རྩོད་པ་འདྲེས་པས་གོས་གཟན་འཛར་བ་ཐུར་དུ་འཕྱང་བ་རིང་བ་འཇོལ་བ་ལྟ་བུ་ལག་པ་སུག་པས་འཛིན་པ་གཟུང་བ་ཞེན་པ་གཅེས་པ་ཡུལ་ཅན། །འཛག་པ་ཟག་པ་འབབ་པ་ལྷུང་བ་འཐོན་པ་དང་འཛིར་བ་བཙིར་བ་འཛག་པའི་དོན་སྣོད་སྤྱད་འཛེད་པ་བཟེད་པ་ཁ་གྱེན་དུ་བསྟན་པ་འཛེམ་པ་མི་འཇུག་པ་ངོ་ཚ་བ་བག་མེད་མི་བྱེད་པ་རྩི་བ་དོགས་པ། །འཛུར་བ་བཟུར་བ་འབྱོལ་བ་མི་འཇུག་པའི་དོན་ཡིན་ཞིང་ཁང་པའི་སྒོ་དང་ཁུང་བུར་འཛུལ་བ་འཇུག་པ་ཟུལ་བ་འཛེག་པ་འཛེགས་པ་གྱེན་དུ་འགྲོ་བ་འཛེག་སྐས་ཐེམ་སྐས་ཡ་གད་འཛུགས་པ་བཙུགས་པ་གཟུགས་པ། །བཞིན་རས་འཛུམ་པ་དམུལ་བ་ངོ་དཀར་སྟོན་པ་ཅུང་ཟད་དགོད་པ་འཛིན་པ་དབང་ལག་དང་སྔོ་འཛིམ་སྣོད་ནང་དུ་འཛུད་པ་བཙུད་པ་བླུག་པ་བཅུག་པ། །འཛམ་བུའི་ཤིང་གིས་མཚན་པའི་གླིང་སྟེ་ཛམྦཱུ་ཟུར་ཆག་པའི་དོན་
142.	དུ་གཟུང་འཛོམ་པ་ཚོགས་པ་འདུས་པ་ཁ་ཚང་བ་འཛོམ་པོ་འཛོམས་པ་ནོར་རྫས་འཛངས་པ་དང་འཛད་པ་གཉིས་ཟད་པ་གོད་པ་གཏུགས་པ། །འཛབ་ནི་ཛ་པ་ཟུར་ཆག་པ་སྟེ་བཟླས་པའམ་བརྗོད་པ་སྔགས་བཟླས་ལྟ་བུ་སྐད་འཛེར་བ་སྐད་འཛེར་འཛེར་རམ་ཙེར་ཙེར་བྱེད་པ་དང་ཟེར་བའམ་སྨྲ་བ་ནོར་བའི་དོན་ཅན་གྱི་འཛོལ་བ་འཁྲུལ་པ། །འདུ་འཛི་གཡེང་ཡུལ་ལམ་རྣམ་གཡེང་ཆུད་འཛའ་བ་ཆུད་ཟ་བའམ་ཟོས་པ་རྡོ་ཡི་འཛེང་རྡོའི་ཚིགས་སམ་བྱེ་བྲག །འཁྲུགས་པའི་དོན་ཅན་གྱི་འཛག་འཛོག་འཛིངས་པ་འདྲེས་པ་སྣ་ཚོགས་དང་འཛིང་པ་འཛེགས་པ་འཛུམས་པ་འཛོམས་པ་སོགས་འས་འཕུལ་ཛའོ། །༼རྫ༽ཀུན་ཏུ་རྫོབ་པ་ཡང་དག་པར་སྒྲིབ་པ་རྫུན་པ་སྣང་བ་ཐ་སྙད་རྫུན་པ་མི་བདེན་པ་ལོག་པའི་ཚིག་སླུ་བ་ཅན་གྱི་དོན་རྫབ་རྫུབ་ཙབ་ཙུབ་གཡོ་ཟོལ་དང་། །ཕྱུགས་གནག་གི་རྫི་བོ་སྐྱོང་བྱེད་འཚོ་བྱེད་ལྟ་བུའི་མིང་རྫོངས་སྐྱེས་སམ་སྐལ་བའམ་རྔན་པ་འབུལ་བ་སོགས་སུ་གོ་རྫིའུ་རྫ་མ་ཆུང་བ་རྫི་བོ་ཆུང་བ་བྱིན་པ་སྟེར་བ། །རྫིང་བུ་ཕལ་ཆེར་བཅོས་པའི་མཚེའུར་གོ་རྫུས་ཏེ་སྐྱེས་པ་པད་མ་སོགས་སུ་སྐྱེས་པ་སྟེ་སྐྱེ་གནས་བཞིའི་གཅིག་འདམ་པ་རྫབ་རྫོག་ལྗན་ལྗིན་ལྟ་བུ། །རྫི་རླུང་ཕྱོགས་ངོས་ཏེ་རླུང་རྒྱུ་བའི་ཕྱོགས་རྫ་མ་ས་སྣོད་རྫ་ཁོག་ལ་སོགས་པའི་མིང་བུ་རྫི་བུ་འཚོ་མཁན་ནམ་བྱིས་པའི་གཡོག་བྱེད་དང་། །རྫི་རིང་བའི་དྲི་ཚོར་བྱེད་མེད་པ་དགག་ཚིག་ཁྱི་ལྟ་བུ་ལ་ཡོད་རྫི་མ་མིག་ལྤགས་ཀྱི་མཐའ་ན་ཡོད་པའི་སྤུ་ཟིན་པའི་དོན་ཅན་གྱི་རྫོགས་པ་ཚར་བ་དང་ཟད་པ། །མཁར་ལ་གོ་བའི་རྫོང་སྟེ་བགྲོད་དཀའི་ཁང་པ་དང་བྲག་རྫོང་སོགས་ནོར་རྫས་ཀ་ཅ་སྤྱད་དངོས་རྫས་ཞེས་པ་དངོས་པོ་རང་བཞིན་བྱེ་བྲག་ཁོ་ན་རྫས་ཆ་མེ་མདའི་རྫས་སོགས་རྫུ་ཞིང་འཕྲུལ་བ་སྨད་ནས་མེ་འབར་སྟོད་ནས་ཆུ་འབབ་པ་སོགས་དང་། །རྫོགས་པ་གང་བ་ཚང་བ་ཡང་དག་པར་སངས་རྒྱས་པ་
143.	ཤཱ་ཀྱ་ཐུབ་པ་ལྟ་བུ་དང་ཟོག་གི་རྫུ་བ་ཕྲག་རྫོང་རྫེ་བ་རྫུ་བ་རྫི་བ་ནུ་རྫི་རྫོང་བ་སོགས་རར་བཏགས་ཛའོ། ། ༼བརྫ་༽གཞན་ཕ་རོལ་གྱིས་མི་དགག་སྒྲ་བརྫི་བ་རྫི་བ་ཐུབ་པ་ཚུགས་པ་གནོད་པ་ཁྲོ་བོ་ལ་སོགས་པར་བརྫུས་པ་རྫུ་བ་སྒྱུར་བ་མ་ཡིན་པ་ལ་ཡིན་པ་ལྟར་བྱས་པ། །རལ་པ་སྐྲ་རིང་གྱེན་དུ་བརྫེས་པ་རྫོབ་སློང་བ་སྒྲེང་བ་སྲོག་ཆགས་འབུ་བརྫིས་པ་མནན་པ་རྫི་བ་གླེབས་པ། །ཟན་སྤགས་བརྫིས་པ་བསྣོས་པ་མཉེས་པ་རྫི་བ་ཡུལ་གཞན་སོགས་སུ་བརྫངས་པ་མངག་པ་བཏང་བ་བསྐུར་བ་བཅུག་པ་རྫོང་བ་དང་བརྫུ་བ་བརྫེ་བ་བརྫི་བ་བརྫང་བ་སོགས། །བས་འཕུལ་ར་མགོ་ལྡན་པའི་ཛའོ། །༼ཝ༽ ཝ་སྐྱེས་སེམས་ཅན་ཝ་ཕ་ཝང་བྱ་མ་བྱིའམ་སོ་གཤོག་གཉིས་ལྡན་གྱི་སེམས་ཅན་ཞིག་ཆུ་འགྲོ་བའི་ཝ་ཆུ་འཁྲིད་ནུས་ཀྱི་བྲུས་པ་ལྟ་བུའི་ཤིང་སོགས་ཏེ་ཝ་ཁ་ཡང༌། །འགིའུ་ཝང་གླང་ཆེན་སོགས་ལས་འབྱུང་བའི་སྨན་རྫས་བརྒྱད་ཀྱི་གཅིག་པི་ཝང་སྒྲ་སྙན་ཏམྦཱུར་འཛུམ་ཝང་ཝང་འཛུམ་དམུལ་དམུལ་རྒོད་པའི་རྣམ་འགྱུར། །ཡིད་སེམས་ལ་ཝལ་ལེ་གསལ་བའི་ཚུལ་ལམ་རྣམ་འགྱུར་ཝང་ལོང་རྣ་རྒྱན་ནམ་རྣ་ལོང་དང་། །ཝ་ཏ་རས་དང་སྨན་ཞིག་དང་གྲུ་གུ་ཡང་ཡིན་སྙམ་ཡུག་རས་ཡུག་ལྟ་བུ་དང་ས་སྨན་ཞིག་ཝལ་ཝལ་ཝང་ཆུང་ཝ་སོགས་ཝ་རྐྱང་ངོ་། ། ༼ཞ༽  ཞ་བོ་ཡན་ལག་ཉམས་པའམ་ཞ་པ་པོའི་དོན་ཞྭ་མོ་མགོའི་ཞྭ་སྟེ་ཞུ་ཡང་
144.	ཟེར་ཞུམ་ཞོམ་ཞེན་ཞུགས་ཞུ་ཞུས་ཞག་ཞོག་ཞིང་ཞེས་ཞེའོ་ཞེ་ན་ཞིག་ཞང་ཞུང་བག་ལ་ཞ་བ་ཞུན་མ་ཞེང་ཞོ་ཞིབ་ཞོ་ཤ་སོགས་ཞ་རྐྱང་ངོ་། །༼གཞ༽ཏིང་འཛིན་སོགས་ལ་མཉམ་པ་མཚུངས་པར་གཞག་པ་འཇོག་པ་རྗེས་ཐོབ་ཀྱི་ཅིག་ཤོས་དང་བསལ་གཞག་གཞལ་བྱ་ཤེས་བྱའམ་འཇལ་བྱེད་ཀྱི་ཡུལ་ཚད་དམ་རིན་གྱིས་གཞལ་དུ་མེད་པའི་ཁང་པ་གཞལ་ཡས་ཁང༌། །ཀུན་གྱི་གཞི་མ་རྩ་བ་རྟེན་ས་བོན་གནས་རྒྱུད་ཁམས་ཀུན་གཞིའི་རྣམ་ཤེས་སོགས་རྣམ་པར་གཞག་པ་ཚུལ་ལམ་ལུགས་དགག་སྒྲུབ་ཀྱི་རྣམ་གཞག་སོགས་ཏེ་འཇོག་པའི་དོན་ནམ་ཡང་གཞག་པ་དུས་གཏན་ནམ་རྒྱུན་པ། །གཞོན་ནུ་ན་ཕྲའམ་གཞོན་པ་གཞུང་ཁོག་གམ་ཟོ་བཟང་པོ་ལེགས་པ་གཞའ་ཚོན་འཇའ་ཚོན་གྱི་བརྡ་རྙིང་གཞུ་གནམ་རུ་མདའ་སྟན་ཏེ་གཟུང་བྱའི་དོན་འདྲ། །གཞོགས་ཟུར་གྱིས་སློང་བ་སྟེ་གཞན་གྱི་རྫས་འཐོབ་པར་བྱ་བའི་ཕྱིར་དེ་ལ་བསྔགས་པ་བྱེད་པ་ལོག་འཚོ་ལྔའི་གཅིག་བདུད་དགྲ་ནད་གཞོམ་པ་འཇོམས་པ་ཚར་གཅོད་པ་སེལ་བ་སྦོ་ལུས་ཀྱི་བྲང་དང་ལྟོ་བའི་ངོས་གཞོགས་གློའམ་ངོས་སམ་ཟུར་སོགས་ཀྱང་གོ །གནས་ལ་གོ་བའི་གཞི་རྟེན་བསླབ་གཞི་གཞི་བཅུ་བདུན་གཞོང་པ་སྣོད་སྤྱད་ཀ་ཏོ་ར་གཡང་གཞི་ཡན་ལག་ཚང་བའི་པགས་པ་གཞན་ཕ་རོལ་ལམ་ཐ་དད་དམ་བདག་མིན་པའམ་བྱ་ལས། །མངག་ཏུ་གཞུག་བྱ་སྟེ་ཕོ་ཉ་དང་བྲན་གཡོག་ཁུ་བ་དང་ནུ་མ་གཞིབ་པ་འཇིབ་པའི་དོན་ཡིན་ལ་གཞོལ་བ་འབབ་པ་འཇུག་པ་འདུ་བ་ཐུག་པ། །གཞའ་གསང་གཡུང་དྲུང་ངམ་རྟག་པ་མི་འགྱུར་བ་འཕྲིན་ལས་གཞོངས་ཡུལ་ལྗོངས་སུ་གོ་ལྕག་སྦ་ལྕག་གིས་གཞུ་བ་སྣུན་པ་རྒྱབ་པ་གཟུང་བ། །གཞི་གྲུབ་པ་ཡོད་པ་གཞལ་བྱ་སྨོས་མ་དགོས་པ་དོན་ལ་གྲུབ་པ་གཞུང་བསྟན་བཅོས་སོགས་ཀྱི་ལུགས་ཀ་བརྟག་པ་ལ་འཇུག་པའི་གཞིག་པ་དཔྱད་པ་བཤིག་པ་བཅོམ་པ་རྗེས་གཞིག་ལྟ་བུ་གཞུག་པ་བཅུག་པ་བྱེད་དུ་འཇུག་པ། །ལུས་ཀྱི་ངོས་སམ་
145.	གཞོགས་ཕྱེད་སོགས་ཀྱི་དོན་ནད་ཀྱི་གཞི་མ་བསྙུང་གཞི་གཞང་སྨད་དམ་འདོམས་དང་བཤང་ལམ་གོ་ཞིང་བཤང་ལམ་གྱི་ནང་སོར་བཞི་ཙམ་ན་ཡོད་པའི་བུར་ནད་ལ་གཞང་འབྲུམ་ཟེར་གཞིལ་བ་བཅིལ་བ་འཇིལ་བ། །གཞར་ཡང་ནམ་ཡང་ངམ་སླར་ཡང་གཞུར་བ་འཇུར་བ་གཞོམ་པ་མེད་པ་དགག་ཚིག་ཡིད་གཞུངས་བློ་གསལ་ལམ་འཛིན་རྩལ་ཆེ་བ་མཁས་པ་གཞོབ་པ་འཚིག་པ་སྟེ་བལ་རྭ་ཐབ་གཞོབ་ལྟ་བུ། །གཞིས་ཀ་ས་ཞིང་སྒོས་གཞིས་ཕ་གཞིས་སོགས་གླུ་དང་གཞས་གཉིས་དོན་གཅིག་གཞས་གཏོང་བ་གླུ་ལེན་པ་འཚོ་གསོན་ཞིང་གཞེས་པ་སྡོད་པའམ་བཞུགས་པ། །དྲན་པ་མི་བརྗེད་པ་ཉེ་བར་གཞག་པ་འཇོག་པ་བཞག་པ་བསྒྲིགས་པའི་དོན་ལ་གོ་བའི་གཞིབས་པ་གཤིབས་པ་སྡེབ་པ། །གཞེན་པ་ལེགས་པའམ་ཕན་པ་ལ་བསྐུལ་བ་སྟེ་གཞེན་འདེབས་སམ་དྲན་བསྐུལ་སོགས་ནང་དུ་གཞུག་པ་བཅུག་པ་འཇུག་པ་དང་དུས་ཀྱི་གཞེས་གཞུངས་པ་གཞུང་བགྲེས་གཞོན་གཞི་ལམ་མ་གཞི་གཞལ་བ་སོགས་གས་འཕུལ་ཞའོ། །༼བཞ༽གནས་སུ་བཞག་པ་འཇོག་པ་ཟིན་པ་ཚར་བ་བཞད་པ་བགད་པའམ་དགོད་པ་བཞད་མོ་ནི་གད་མོའམ་བཞད་གད་དམ་ག་ཞ་བཞད་བྱའི་ཁྱད་པར་ཏེ་ངང་པ་ཡིན་ནམ་དཔྱད་དཀར་པོ་བཞི་གྲངས་ཀ །བཞབས་པ་འཇབས་པ་གབ་ནས་སྐྲ་སྤུ་བཞར་བ་བྲེགས་པ་བཅད་པ་བཞམས་པ་འཇམ་པོར་བྱས་ཏེ་བསྒོ་བ་བསླབ་བྱ་བྱེད་པ་སྟེ་འདུལ་བའི་བརྡ་དྲན་བསྐུལ། །ལས་བརྒྱ་ནས་གསོལ་བ་དང་བཞིའི་ལས་སུམ་ཅུ་ཙམ་ཡོད་དེ་འདི་ཡང་འདུལ་བའི་བརྡ་དགོངས་པ་ལ་གོ་བའི་བཞེད་པ་བསམ་པ་འདོད་པ་འཐད་པ་དེ་བཞིན་ཉིད་ཆོས་ཉིད་ཡང་དག་མཐའ། །བཞེངས་པ་ལངས་པ་ལྡང་བ་བསྐྲུན་པ་བཞུགས་པ་བསྡད་པ་ཡོད་པ་གནས་པ་འབྱོན་པ་ལ་གོ་བའི་བཞུད་པ་འཇུད་པ་ཕེབས་པ་སོང་བ་ཉི་མ་བཞུད་པ་བཞོན་པ་ཐེག་པ་རྟ་སོགས་ཞོན་པ་འཆིབ
146.	་པ། །བཞོན་མ་འོ་མ་བཞོ་རྒྱུ་ཡོད་པའི་མཛོ་མོ་སོགས་བཞོ་བ་དང་བཞོས་པ་གཉིས་འཇོ་བ་བརླན་པ་ལ་གོ་བའི་གཞའ་བ་གཤེར་བ་བཞེར་བ་བཞོགས་པ་ཤིང་སོགས་འཇོག་པ། །གཡོག་དང་ནོར་བཞུན་པ་ལེགས་པ་ཡིད་དུ་འོང་བ་མར་ཁུ་བཞུ་བ་བཞུས་པ་སྐོལ་བའམ་འཇུ་བ་བཞུར་བ་དྭངས་སྙིགས་ཕྱེ་བའམ་གུད་དུ་བཏོན་པ་སོགས་ནས་ལྷག་བཅས་བཞེས་པ་ཟ་བ་གྱོན་པ་ལེན་པ་འཐུང་བ་སོགས་དོན་མང༌། །བཞིན་རས་ཞལ་རས་གདོང་མེ་བཞི་དང་གྲོ་བཞིན་དང་བྱི་བཞིན་གསུམ་སྐར་མའི་ཁྱད་པར། །འདི་ཇི་དེ་བཞིན་ལྟ་བུ་འདྲ་བ་དཔེ་སྒྲ་ཁུར་འགན་བཞེས་པ་ལེན་པ་སྣོམ་པ་འཁྱེར་བ་དཔང་པོ་ལ་འཇུག་པའི་ཆེ་བཞི་གཉའ་བོ་སྟེ་གྲངས་ཀྱི་བཞི་མིན་པར་བཤད། །བཞི་མཉམ་བཤང་བའི་མིང་སོགས་བཞག་ནང་ཁྲོལ་རྒྱུ་མ་ཞིག་དང་བཞུས་པ་བཞུན་པོ་བཞིབས་པ་ཚུལ་བཞིན་སྒྱེ་བཞིན་ཤེས་བཞིན་བཞེར་བ་སོགས་བས་འཕུལ་ཞའོ། །༼ཟ༽  ཟྭ་དང་ཟྭ་ཚོད་ནི་སྔོ་ཚོད་ཚེར་ལྡན་མི་ཟད་པ་མི་འཛད་པ་ཟད་མི་ཤེས་པ་གཞན་མཆོག་དམན་ཀུན་ལ་ཟློ་བ་བཟླ་བ་འཆད་པ་སྨྲ་བ། །རིག་སྔགས་སོགས་ཟློས་པ་བཟླ་བ་སྐོར་བ་ཡང་ཡང་བརྗོད་པ་ཟློས་ཤིག་ཀྱང་ཟློས་པའི་གར་རིག་གནས་ཆུང་བ་ལྔའི་གཅིག་གར་འཁྲབ་པའི་མིང་ཟླ་བ་ཀུ་མུད་གཉེན་སོགས་ཟླུམ་པོ་དབྱིབས་ཀྱི་ཁྱད་པར་གོར་གོར་དང་རིལ་རིལ་ཟླུམ་པ། །ཟླ་གམ་ཟླ་ཕྱེད་ཀྱི་དབྱིབས་དང་གོས་ཤིག་ཟླ་ཡིས་དབྱེ་བ་གྲོགས་ཀྱིས་ཕྱེ་བ་བསྡུ་བ་དྲུག་གི་གཅིག་ཟླས་དྲངས་པ་ཟློག་པ་བཟློག་པ་ལོག་ཏུ་འཇུག་པ་དང་། །ཟླ་བོ་གྲོགས་པོ་མཆེད་པོ་སྤུན་ཟླ་ལོ་དུས་ཤིག་ཟླ་བ་ཞག་སུམ་ཅུའི་མིང་མྱ་ངན་
147.	སེམས་སྡུག་ལས་ཟློ་བ་བཟླ་བ་འདའ་རུ་འཇུག་པ་སྒྲོལ་བ། །བསྐྱར་བའི་དོན་ཅན་གྱི་ཟློས་པ་དོན་གཅིག་ཡང་ཡང་འཆད་པ་ལྡབ་པ་ཟློས་སྐྱོན་ལྟ་བུ་དང་ཟླུམ་པ་ལ་ཟློ་བ་ཟླ་བྲལ་ཟམ་ཆུད་ཟ་ཟིང་ཟི་བོ་ཟུལ་བ་ཟག་པ་ཟབ་པ་ཟུག་པ་ཟེར་བ་ཟོལ་སྦྱོར་ཟོང་ཟུམ་པ་ཟིལ་པ་སོགས་ཟ་རྐྱང་ཉིད་དོ། །༼གཟ༽གཅན་གཟན་སྟག་སོགས་གཟིག་གཅན་གཟན་ཞིག་གི་མིང་གཟུགས་བརྙན་འདྲ་ཅོག་སྣང་བརྙན་གཟིགས་པ་ལྟ་བ་ཤེས་པ་འཚོ་བ་དགོངས་པ། །གཟའ་ཉི་མ་སོགས་སྐར་མ་བྲ་ཉེ་སོགས་འོད་གཟེར་འོད་ཟེར་སྣང་བ་གསལ་བ་གཟི་བརྗིད་གཟི་བྱིན་བཀྲག་ཟིལ་གཟི་ནོར་བུ་ཁྲ་བོ་ཞིག་དང་ནུས་པའམ་ཟིལ་ལམ་འོད། །རྔུལ་ལེན་པའི་གཟན་ཡོ་བྱད་བཅུ་གསུམ་གྱི་གཅིག་སོགས་ཕྲག་པ་དང་སྣོད་ལྟ་བུར་གཟེད་པ་འཛེད་པ་བཟེད་ཅིང་གཟར་བ་བཀལ་བ་དཔྱང་བ། །གཟོང་ཤིང་སོགས་རྐོ་བྱེད་ཀྱི་སྤྱད་ཅིག་གི་མིང་གཟེབ་གུར་དང་སྨྱུག་གཟེབ་སོགས་ལ་གོ་གཟེར་བུ་ལྕགས་གཟེར་ཆུང་བ་སོགས་གཟུགས་པ་བཙུགས་པ་འཛུགས་པ། །གཟེགས་མ་ཟེགས་མ་ཉར་མ་ཟེར་མ་ཉག་མ་ཕྲ་བའི་དངོས་པོ་གཟེགས་ཅན་ཟས་ཀྱི་ཟེགས་མ་ཟ་ཞིང་འཚོ་བ་སྟེ་བྱེ་བྲག་པའི་སྟོན་པ་སོགས་གཟིར་བ་མནར་བ་གཏོད་པ་སྣུན་པ་སྐྱེན་པར་གོ་གཟས་པ་བརྡེག་པར་བརྩམས་པ་ཆས་པ་གཏད་པ། །ད་གཟོད་ད་གདོད་ད་ཙམ་དྲིན་བྱས་པ་གཟོ་བ་བྱེད་པ་རྩི་བ་འཇལ་བ་རྩོལ་བའམ་འབད་པ་ཆུད་མི་གཟོན་པ་ཆུད་མི་ཟ་བའམ་ཆབ་མི་འཚལ་བ། །གཟུ་ལུམས་རང་བཟོ་བབ་ཅོལ་གཟུང་བ་ཡུལ་ལམ་གཞལ་བྱ་དང་བཅང་བྱ་འཛིན་པ་ཡུལ་ཅན་ནམ་འཇལ་བྱེད་དང་འཆང་བ་གཟེག་ཆ་གཉོད་ཀའམ་ཕྲ་དངོས་ཆུང་བ། །ཟུག་གཟེར་ཟུག་ཅིང་ན་བའམ་ན་ཟུག་དང་གཟེར་བུ་རྒྱབ་པ་ལྟ་བུ་ལ་གོ་གཟེམ་པ་འཛེམ་པ་གཟིམ་པ་མནལ་བ་གཉིད་དམ་གཉིད་ལོག་པ་གཟིམ་མལ་ཉལ་སའམ་གནས་མལ་གཟིམ་ཤག་ལྟ་བུ་ཞེ་སའི་བརྡ་ཡང་ཡིན་གཟུད་པ་བཙུད་
148.	པ་བཅུག་པ། །གཟེ་མ་གཟེ་མ་ར་མགོ་ཟེར་བའི་ཚེར་མ་རྩ་བ་ལྔའི་ནང་ཚན་གཟང་རིང་རྩེ་རྣོ་ཞིང་རིང་བ་གཟན་པ་གནོད་པ་གཙེས་པ་ཟད་པ་གཟན་པོ། །གྲུ་ལ་གོ་བའི་གཟིངས་ཆུ་སོགས་ལས་སྒྲོལ་བྱེད་དང་འཛིངས་པ་དང་གྲུ་གཟིངས་མ་ཤ་ཁོག་གི་ཆ་ཞིག་ལ་གཟུག་ཟེར་ཏེ་གཟུག་གཅིག་གཉིས་ལྟ་བུ་ཟས་ཀྱི་དོན་ལ་གོ་བའི་གཟན་ཟན་གྱི་མིང༌། །ཕྱིང་སྲིན་གཟར་སྟན་ནམ་གདན་གཟར་བུ་སྐྱོགས་སམ་བླུག་བྱེད་དགང་བའི་གཟར་བུ་དང་བླུགས་པའི་གཟར་བུ་གཉིས་སྦྱིན་སྲེག་གི་སྣོད་སྤྱད་སོགས་དང་སྡམ་ཤིང་ཞིག་ཀྱང༌། །གཟེངས་བསྟོད་པ་འདུན་སར་བསྟོད་པའམ་མཐོ་བར་བྱེད་པ་གཟི་ནི་མདངས་སམ་སྟོབས་སོགས་གཟོད་མ་གདོད་མ་ཐོག་མའི་མིང་དུས་ཚོད། །རི་གྱེན་གཟར་པོ་དམ་པོ་བགྲོད་དཀའ་བ་གཟུགས་མོ་ནི་བྱི་ཐུར་ཅན་ཏེ་སྒང་གཟུགས་སྒང་ཐུར་དང་ལུས་སོགས། །གཟར་བ་དཔྱང་བའི་ཐག་པ་གོས་ཀྱི་གདང་བུ་གཟུངས་ཚེམ་བུའི་གཟུངས་དང་བུམ་པའི་གཟུངས་ཐག་སོགས་གཟབས་པ་གཟོབ་པ་བག་ཟོན་བྱེད་པ་སྒྲིམ་པ་བསྟར་བ་གཟབས་སྤྲོད་དང་གཟབས་གཟབས་ཀྱང་གོ་གཟགས་པ་འཛག་པ་ལྷུང་བ། །གཟུངས་སྔར་ཐོས་པའི་ཆོས་དོན་མི་བརྗེད་པར་འཛིན་པ་སྤོབས་པ་ཟད་མི་ཤེས་པར་འཆད་ནུས་པ་གཟུངས་སྔགས་ཡི་གེ་དྲུག་མ་སོགས་ཐུགས་བློ་གཟུ་བོ་དྲང་པོ་རིས་སུ་མི་ལྷུང་བ། །བསྒོ་བ་བསླབ་བྱ་རྣ་བར་ཆུན་གཟོན་པ་མི་ཉན་པ་དང་གཟེངས་པ་གཟིངས་པ་གཟིམས་པ་གཟའ་གཏད་གཟུ་གཟུགས་སུ་རུང་བ་གས་འཕུལ་ཟའོ། །༼བཟ༽བཟའ་བ་བཟའ་བྱ་སྤྱད་བྱ་ཟས་བཟའ་བ་དང་བཟས་པ་གཉིས་ཟ་བ་བཞེས་པ་སྤྱོད་པ་གནོད་པ་བུད་མེད་ལ་གོ་བའི་བཟའ་ནི་མོའི་དོན་ཏེ་རྒྱ་བཟའ་བལ་བཟའ་ལྟ་བུ། །བཟའ་ཆུང་མའམ་མོ་མི་ཁྱོའམ་སྐྱེས་པ་སྟེ་དོན་ཁྱོ་ཤུག་བཟི་བ་ར་རོ་བའམ་མྱོས་པའི་དོན་ཡིན་ཞིང་ཕྲད་མ་དགག་སྒྲ་
149.	བཟླུགས་པ་དྲིས་པ་རྨས་པ་ཞུས་པ་བླུགས་ཀྱང་གོ་སྙམ། །ན་བཟའ་གོས་སམ་བགོ་བ་བཟང་པོ་ལེགས་པ་དགེ་བ་ཕན་པ་བཟང་བ་ལག་པ་སུག་པས་བཟུང་བ་འཛིན་པ་འཆང་བ། །བཟོ་བོ་བཟོ་རིག་ཤེས་མཁན་ནམ་བཟོ་བྱེད་དམ་བཟོ་པས་ལྷུང་བཟེད་ཡོ་བྱད་བཅུ་གསུམ་གྱི་གཅིག་སློང་ཕོར་ཡང་ཟེར་བཟེད་ཞལ་ཞག་བླུག་གམ་མཆིལ་སྣོད་བཟེད་པ་འཛེད་པ་གཟེད་པ། །བཟེ་རེ་མི་བཟོད་པའམ་སྲན་མེད་པ་ཆུང་བ་སྟེ་བཟོད་སྲན་ཆེ་བ་དང་གཉོད་ཆུང་ཡང་མི་བཟད་པ་མ་རུངས་པ་ཧ་ཅང་དྲག་ཤུལ་ཚབས་ཆེ་བའི་ལས་བྱ་བ་ལ་བཟུར་བ་འཛུར་བ་གཟུར་བ། །བཟོད་པ་བསྲན་པ་ནུས་པ་ཁྲོ་བ་སྤོང་བ་ཚོགས་གཉིས་བཟླུམས་པ་བསྡུས་པ་འདུམས་པ་དྲིལ་པ་མཐུན་པར་བྱས་པ་ལྡང་བར་བྱས་པ་སྟོན་པས་སྐར་རྒྱལ་ལ་ཚིགས་བཅད་ཀྱིས་བསྟོད་པས་བསྐལ་པ་མང་པོའི་ཚོགས་བཟླུམས་པ་ལྟ་བུ་སྔགས་གཟུངས་བཟླ་བ་དང་བཟླས་པ་གཉིས་བསྐྱར་བ་ཟློས་པ། །མི་དགག་ཚིག་བཟློག་པ་སྒྱུར་བ་ཕྱིར་ལྡོག་ཏུ་འཇུག་པ་ཟློག་པ་གཡུལ་དམག་བཟློག་པ་ཟློག་པ་བཀག་པ་ལྡོག་ཏུ་འཇུག་པའམ་ལོག་པར་བྱས་པ་མྱ་ངན་ལས་བཟླ་བ་ཟློ་བ་བཟླས་པ། །ཕྱོགས་གཅིག་ཏུ་དུ་མ་བཟླུམས་པ་བསྡོམས་པ་བསྡུས་པ་དང་བཟླུམ་པ་ལད་མོ་དང་ལ་བཟླ་བཟླས་བཟོ་བཟོས་བཟླུག་པ་བཟབས་པ་བཟང་བ་སོགས་བས་འཕུལ་ཟའོ། །༼འ༽  འོངས་འོང་འོ་སྐོལ་འོན་པ་འུག་པ་འོན་ཅིག་འོས་པ་འོལ་ཁ་འུད་པོ་ཆེ་འོག་མ་འོན་ཏང་འོ་མ་འོབས་འོད་ཟེར་འོ་དོད་སོགས་འ་ཉིད་དོ། །
150.	༼ཡ༽  ཡི་རང་གཞན་གྱིས་བྱས་པ་ལ་དགའ་བའམ་དགའ་བ་ཙམ་ཡི་ཆད་པ་ཚི་ཆད་པ་ཡི་མུག་པ་ཡི་དྭགས་ངན་སོང་གསུམ་གྱི་གཅིག་དང་། །མདའ་ཡབ་ཁང་པའི་པུ་ཤུ་རྔ་མའི་ཡབ་སྟེ་རླུང་ཡབ་བསིལ་ཡབ་སོགས་དང་ཡ་མ་ཟུང་ཡ་མེད་ཡུར་བ་ཡུངས་ཀར་ཡོལ་གོ་གམ་ཡོ་ཡན་པ་ཡར་བ་ཡལ་བ་ཡུ་བ་ཡོལ་བ་ཡོས་སོགས་ཡ་རྐྱང་ངོ་། །༼གཡ༽གཡོར་མོ་གདོས་པ་གྲུ་གཟིངས་ཀྱི་དར་པོ་ཆེ་རླུང་གཡོར་གཡོ་བ་དང་གཡོས་པ་གཉིས་འགྲུལ་བསྐྱོད་པ་འགྱུར་བ་འཁྱོག་པ་བརྗི་བ་ཕྱི་མ་གཡོས་ཤིག་ཀྱང་གཡབ་མོ་གཡབ་གཡུག་གམ་གཡོབ་པའི་མིང་ཙམ་གཡབས་པ་གཡོབ་པ་གཡབ་པ་བསྐྱོད་པ་འགུགས་པའི་བརྡ་སོགས་བྱས་པ། །གཡོར་པོ་ཡུལ་གྱི་བྱེ་བྲག་གཡུང་བ་འདྲིས་པའམ་མི་འདྲོག་པའམ་བརླིང་བ་དང་ཞན་པ་དམན་པ་ཟ་བ་འཕྲུག་པ་ལོངས་སྤྱོད་པ་སོགས་གཡན་པ་གཡའ་ནད་དམ་ཟ་ཕྲུག་གི་ནད་དགབ་པ་འགེབས་པའི་གོས་ལྟ་བུ་སྟེ་ཡོ་བྱད་བཅུ་གསུམ་གྱི་གཡན་དགབ་སོགས། །གཡང་ས་ལྷུང་སའམ་ས་གཟར་པོ་མི་གཡོ་བ་མི་སྐྱོད་པ་མི་བརྫི་བ་གཡུང་དྲུང་རྟག་པ་འགྱུར་མེད་དང་བཀྲ་ཤིས་པའི་རི་མོ་ཞིག་གཡང་དཔལ་ལམ་ཕུན་ཚོགས་སམ་ཕྱྭ། །གཡེལ་བ་བསྙེལ་བ་སྙོམ་ལས་བརྩོན་མེད་བརྗེད་པ་གཡེང་བ་མེད་པ་དགག་ཚིག་གཡུར་དུ་ཟ་བ་ལོ་འབྲས་རྒྱས་ནས་ཐུར་དུ་འཕྱང་བ་དང་སྨིན་པ་ཟས་དང་རྒྱུ་མ་གཡོ་བ་དང་གཡོས་པ་གཉིས་སྦྲུས་པ་བཙོས་པ་སྦྱར་བ་སོགས་ཏེ་གཡོས་ཟས་སྦྱར་ཟས་ལྟ་བུ། །གཡང་གི་གཞི་མ་ཡན་ལག་ལྡན་པའི་པགས་པ་སོགས་གཡོག་པ་དང་གཡོགས་པ་གཉིས་བཀབ་པ་གཏུམས་པ་བསྐོན་པ་ཕྱི་མ་སྐུལ་ཚིག་ཀྱང་གཡེར་མ་སྤོད་དམ་སྨན་ཞིག་རྒྱ་
151.	གཡེར་ལྟ་བུས་གཡིགས་པ་སྐྱིགས་བུ་བྱེད་པ་གཡིག་པ། །གཡི་གཅན་གཟན་ཞིག་ལྤགས་ཤུན་གཡར་བ་གཡས་པ་བརྙས་ནས་གཡབ་གཡུག་གཡབ་མོའམ་གཡབ་ཅིང་གཡུག་པ་གཡོབ་པ་གཡབས་པ་ཀྲབ་ཀྲབ་བྱེད་པ། །གཡོན་མ་གཡོན་ཅན་མ་འཕྱོན་མ་དང་གཡོན་མིག་མ་མཛེས་མ་ལོག་པར་གཡེམ་པ་འདོད་པ་སྟེ་འདོད་ལོག་དང་གཡེམ་མ་སོགས་གཡེང་བ་རྒོད་པ་འཕྲོ་བ་སྐྱོད་པ་ལེ་ལོ་འཕེན་པ་རྣམ་གཡེང་གིས་གཡེངས་པ་གཡེང་བ་དང་གཡེངས་ཤིག །གཡའ་སྒོག་རེག་ནས་གད་མོ་སློང་བའམ་ག་ག་ཚིལ་བྱེད་པ་དང་གཡའ་རི་ལས་སྐྱེས་པའི་སྒོག་པ་སྐྱི་གཡའ་བ་འཇིགས་པ་སྐྲག་པའམ་བ་སྤུའི་བུ་ག་ཟ་བ་ལྕགས་སོགས་ཀྱི་གཡའ་བཙའ་གློ་བུར་དྲི་མ་ལྟ་བུ་གཡུ་རིན་ཆེན་དྲུག་དམར་དྲུག་དཀར། །གཡུང་མོ་རིགས་ངན་མ་སོགས་དང་གཡུང་པོའང་གཡོ་སྒྱུ་གཡོ་ཐབས་སམ་སླུ་བ་དང་གྱ་གྱུ་གཡེང་བག་རྒོད་བག་གཡེང་བག་སྣང་གཡེལ་གཡག་དུད་འགྲོའི་ཁྱད་པར། །གཡས་པ་ཕྱོགས་དང་བརྙས་པ་གཡོན་པ་ཕྱོགས་དང་མི་བརྟན་པ་འཁྱོག་པ་གཡུལ་དམག་གམ་འཁྲུག་པ་སྤྲོད་པ་འཐབ་ཏུ་འཇུག་པ་འགྱེད་པ་གཡུལ་ལས་དམག་ལས་སམ་ཐོག་ལས་གཡོག་ལས་ཀའམ་བྱ་བ་དང་གཡོག་རྒྱུག་པ་དང་བྲན་ཁོལ། །མིག་གཡོར་ཟླ་བ་གཉིས་སྣང་ལྟ་བུའམ་གྲིབ་མ་སྟེ་སྒྱུ་མའི་དཔེ་ཁ་གཡལ་བ་གླལ་བ་གདང་བ་གཡར་ཚ་བ་ནི་ངོ་ཚ་བ་སྐྱེངས་པ་ཞལ་ངོ་ཚ་བ། །གཡར་ཁྲལ་ཁ་ཁྲལ་ལམ་ཁྲལ་གཡར་དམ་དམ་བཅའ་ཞལ་བཞེས་གཡར་ཁམས་སྐུ་ཁམས་སམ་ཁམས་གཡར་ཞེས་པ་ཁ་གདོང་མདུན་སོགས་ཀྱི་ཞེ་སའི་ཚིག་དང་ཞེ་སའི་ཚིག་ཙམ་ཡང་ཡོད་པས་སྐབས་ཕྱེད་དགོས་པ་དང་། །ཡུལ་གྱི་སྣང་བ་ལ་གཡེལ་བ་གཡེང་བ་དང་གཡེར་བག་དང་ས་ཡངས་པ་གཡེར་ཁ་དྲིལ་ཆུང་སོགས་དང་གཡེར་བ་གཡའ་བ་གཡའ་རི་གཡོག་འཁོར་གཡུང་བ་རུས་ཀྱི་གཡུང་གཡའ་ཀྱི་མ་སོགས་གས་འཕུལ་ཡའོ། །
152.	༼ར༽  ར་དུད་འགྲོའི་ཁྱར་པར་ལུག་བལ་ལྡན་རྭ་ཅོ་མགོ་སྐྱེས་ཀྱི་རུ་རྡུལ་ཕྲན་དུ་རློག་པ་བརླག་པ་འཇོམས་པ་འཐག་པ། །མངོན་པར་རློམ་པ་མངོན་པའི་ང་རྒྱལ་ལམ་ང་རྒྱལ་བའམ་སེམས་པ་རློམ་པ་ཆགས་པའམ་ང་རྒྱལ་བའམ་མ་ཡིན་པ་ལ་ཡིན་པར་འཛིན་པའི་སེམས་ཏེ་མཁས་རློམ་ལྟ་བུ་བླ་མ་སོགས་ཀྱི་བྱིན་རླབས་རློབ་པའི་མིང་ཙམ་སྟེ་ལྷག་གནས་སམ་ནུས་པའི་དོན་ཡིན་སྙམ་རློབས་ཤིག་བྱིན་གྱིས་རློབ་པའི་སྐུལ་ཚིག །རློན་པ་གཤེར་བ་བརླན་པ་རླག་བྱེད་གནོད་བྱེད་འཇོམས་བྱེད་དང་སྟོར་བྱེད་འདོམས་གསང་གནས་ཀྱི་རླིག་པ་སྒྲོ་བ་འབྲས་བུ། །རླབས་ཆེན་བྱ་བ་རྒྱ་ཆེན་ཐབས་ཆེན་ཕྱོད་ཆེན་དབའ་རླབས་ཆུ་རླབས་མཚོ་རླབས་ལྟ་བུ་རླངས་པ་དྲོད་སྐྱེས་ས་རླངས་ཁ་རླངས་སོགས་རླུང་གཡོ་བྱེད་སྐྱོད་བྱེད་འབྱུང་བཞིའི་གཅིག །རླམ་ཁྱེར་ཧམ་པས་ཁྱེར་བ་ཁྲག་རླངས་ཁྲག་གི་དྲོད་རླངས་སམ་ཁྲག་རྡོག་རླན་རློན་གཤེར་བའམ་སྐོམ་མམ་བཏུང་བ་ཆང་སོགས་ཏེ་རླན་པ་རློན་པའི་དོན་འདྲ། །རླག་མོ་རྙང་མའམ་སྐྱག་སླ་རླུགས་པ་ཟས་མ་ཞུ་བར་འོག་ནས་འཐོན་པ་སྟེ་བཤལ་བ་ལྟ་བུ་ཁུང་བུའི་དོན་ཅན་གྱི་རླུབས་བུ་ག་དང་དོང་དང་དམའ་བ། །དུད་འགྲོ་རེའུ་ལ་སོགས་པའི་པགས་པ་སྦུབས་བཤུས་བྱས་པ་ལ་རླིད་བུ་ཟེར་ཞིང་གྲོད་ཆུང་ངམ་པགས་ཁུག་ལ་ཡང་འཇུག་པར་མངོན་རློབ་པ་རློམ་པ་རླན་པ་རླུང་པོ་རླུང་ནད་སོགས་རྐྱང་པ་ཡིན་པས་བས་འཕུལ་མེད་ཅེས་པ་བཤད་ཟིན་གྱི་མིང་རྐྱང་ལ་ཡིན་ནོ། །༼བརླ༽བཅོམ་བརླག་སློབ་དཔོན་ཡོན་ཏན་འོད་ཀྱི་ཡུལ་ཚིག་སོགས་བརླང་པོ་རྩུབ་པོ་གྱོང་པོ་བརླག་བྱ་དགྲ་དང་ནོར་ལྟ་བུ་གཞོམ་བྱ་དང་སྟོར་
153.	བྱ་བརླག་པོ་རླག་པའམ་རློག་པ། །ལུས་ཀྱི་བརླ་ཡི་ཤ་ཆུ་ཤིང་ལྟ་བུའི་བརླ་སོགས་ཆུ་དང་མཆིལ་མས་བརླན་པ་རློན་པ་རློན་པ་གཤེར་བར་བྱས་པ་ཡ་མ་བརླ་སྙིང་པོ་མེད་པའམ་མི་བདེན་པ། །གྲོགས་ལ་བློ་བརླུག་པ་ཡིད་གཅུགས་པ་དང་གྲོགས་པོ་ཡང་བརྟན་པ་ལ་གོ་བའི་བརླིང་བ་འགྱུར་མེད་སྲ་བ་ལྕི་བ་ཚུགས་པ་དུལ་བ་ཟབ་པ་བྱིན་གྱིས་བརླབས་པ་རློབ་པ་བསྐྱེད་པ་ལྷག་པར་གནས་པ་སོགས། །གདོན་འདོད་པ་འཇིགས་པ་མྱ་ངན་གྱིས་བརླམས་པ་བསྐྱོད་པ་སྨྱོ་བ་བསླད་པ་ཞུགས་པ་བརླམ་པ་བརླབ་པ་བརླིང་པོ་སོགས་བས་འཕུལ་རླའོ། །༼ལ༽  ལྭ་བ་ཞེས་པ་ནི་གོས་ཀྱི་བྱེ་བྲག་བལ་གོས་སྲབ་དཀར་སོགས་དང་ལུག་ལུགས་ལང་ལངས་ལོང་ལོངས་ལག་ལགས་ལོག་ལོགས་ལྟ་བུ་རྐྱང་པ་ལས་མེད་ཀྱང་ཡང་འཇུག་ཡོད་མེད་ཀྱི་ཁྱད་པར་སོགས་ཤེས་དགོས་པ་ཡིན། །༼ཤ༽  ཤར་ཉི་མ་ཤར་བའི་ཕྱོགས་དང་འཆར་བའི་དོན་གྱི་མིང་ཤིང་རྐང་འཐུང་གི་ཁར་སྟེང་དུ་ཤང་ཤང་འདབ་ཆགས་ཤིག་ཤི་བ་འཆི་བ། །ཤུལ་རྗེས་སམ་མལ་དང་ལམ་དུ་གོ་ཤིད་ཟན་གཤིན་ཟས་སམ་དད་ཟས་སམ་དགེ་ཟས་ཤེལ་མེ་ཤེལ་ཆུ་ཤེལ་སྤྱན་ཤེལ་ལྟ་བུའི་ཤེལ་གྱི་མིང་ཤུབས་གཏུམས་སྣོད། །ཤེད་བུ་དང་ཤེད་བདག་དང་ཤེད་ལས་སྐྱེས་གསུམ་སེམས་ཅན་ནམ་གང་ཟག་གི་མིང་ཤེད་ཅེས་པ་ཡིད་དང་སྟོབས་དང་ཉམས་དང་ཚངས་པ། །ཤུན་པ་
154.	ནི་པགས་པ་སྐོགས་པ་ཤུན་ལྤགས་ཀྱང་སྣང་ཤམ་ཐབས་དགེ་སློང་གི་ཟླུམ་པོར་བགོ་བྱའི་གོས་ཤུར་བུ་སྐ་རགས་ཀྱི་ཁྱད་པར་ཕྲེའུ་འམ་སྐ་རགས་ཙམ་ལ་གོ་དེས་བཅིངས་པ་འཆིང་བ། །ཤེས་ལྡན་བློ་ལྡན་མཁས་པ་དང་སེམས་ཅན་ཤིན་ཏུ་ཧ་ཅང་ངམ་ངེས་པར་ཤུབ་པུ་ཤུབ་ཤུབ་བམ་སྐད་ཆུང་ངུར་སྨྲ་བ། །ཤན་པ་བཤན་པ་གསོད་བྱེད་ཤྭ་འོད་ཆུ་ལོག་དང་ཤུ་བ་ཤིས་པ་ཤོན་ཤུགས་ཤེས་པ་ཤོར་བ་ཤོང་བ་ཚིག་ཕྲད་ཤིང་སོགས་ཤ་རྐྱང་ངོ༌། །༼གཤ༽བདེ་བར་གཤེགས་པ་སོང་བ་འགྲོ་བ་རྟོགས་པ་སྤངས་པ་གཤིས་ལུགས་གནས་ལུགས་གནས་ཚུལ་དེ་བཞིན་དུ་གཤེགས་པ་སྟེ་སངས་རྒྱས། །གཤིན་པོ་འདས་པོའི་མིང་གཤགས་རྩོད་པ་ཐ་དད་ཤན་འབྱེད་པ་པོ་དཔོན་ནམ་དབང་པོ་གཤིན་པོ་རྣམས་ཀྱི་རྗེ་བོ་མཐར་བྱེད་ཆོས་རྒྱལ་གཤེད་གནོད་བྱེད་དགྲ་དང་གཤེད་མ་དང་ལྷ་གཤིན་རྗེ་གཤེད། །གཤེན་རབས་བོན་པོའི་སྟོན་པ་གཤང་རོལ་མོ་ཅང་དཀྲོལ་བ་འཁྲོལ་བ་དབུ་སྐྲ་མགོ་སྐྲ་གཤོར་བ་རྩུབ་པ་མི་འཇམ་པ། །གཤིས་ཀ་རང་བཞིན་རྒྱུད་ངན་པ་མི་བཟང་བ་གཡུལ་དང་མཆོད་པ་གཤོམ་པ་བཤམས་པ་གྲབས་བྱེད་པའམ་སྒྲིག་པ་གཤུང་བ་ཤུབ་བུར་སྨོད་པའམ་ལྐོག་ཁ་གཏོང་བ་དང་གཤེ་བ་སྤྱོ་བ་གཤེ་གཤེ་གཏོང་བ། །མོ་གཤམ་རབས་ཆད་མ་གཤའ་མ་ཡང་དག་པ་ངོ་མ་ལྷད་མེད་པ་ཡིན་དུ་གཤའ་ཡིན་གཤའ་བདེན་གཤའ་ཡོད་གཤའ་ངོ་མ་བདེན་པ་གཞིར་བཞག་པ་དང་འཐད་པ་འོས་པ་རིགས་པ། །གཤོར་སྣོད་ཅིག་དང་ཡུར་བའི་གཤོར་དང་གཤོ་ཚུལ་གྱིས་ཆུ་སོགས་གཤོ་བ་བཤོ་བ་འདོར་བའམ་འབོ་བ་སོགས་ཤིང་གཤོག་པ་དང་གཤགས་པ་གསེས་པ་བཀས་པ་གཉིས་སུ་བྱེད་པ། །ཐོང་པ་དང་གཤོལ་མདའ་རྨོ་སྤྱད་གཤེག་པ་ཕྱེད་པ་ཁ་གཉིས་སུ་བྱེད་པ་ལ་འཇུག་ཅིང་འདབ་མ་ལ་གོ་བའི་གཤོག་པ་འཕུར་བྱེད་སོགས་གཤིབས་པ་གཞིབས་པ་སྒྲིག་པ་འགྲོགས་པ། །བརླན་པ་ལ་གོ་བའི་གཤེར་བ་རློན་པ་བཞའ་བྲེ་དང་
155.	ཕུལ་གྱིས་གཤོར་བ་འཇལ་བ་བཤར་བ་འཕྲང་ལམ་ལ་གཤོར་བ་བཤར་བ་རེ་རེ་བཞིན་གྲལ་བྱས་ནས་འགྲོ་བའམ་འགྲོ་བ་ཙམ་ཡང༌། །གཤམ་འོག་མ་ཕྱི་མ་མཐའ་གཤམ་གསལ་གྱི་སྒྲ་ལྟ་བུ་སྤང་སོགས་ཀྱི་གཤོངས་ལྗོངས་སམ་གཞོངས་དང་སྒང་མིན་པ་ཞིང་གི་ས་སོགས་གཤིན་པ་མཉེན་པ་སྙི་བ་འཇམ་པ་དུལ་བ་མཐུན་པ་གཤིན་པོ། །གཤོང་བུ་དམའ་བ་ཀྱོང་ཀྱོང་གཞོང་བུའམ་སྐུན་བུའང་ཡིན་སྙམ་མཉེས་གཤིན་གཤོལ་འཛིན་རུས་ཀྱི་གཤེན་གཤེགས་པ་གཤར་བ་གཤོ་བ་འདི་བཤོས་པའི་ད་ལྟ་བར་བཞག་ན་འབོབ་འཁྲིག་པ་ཟས་གཡོ་བ་གཅི་བར་འཇུག་གཤམ་མ་ལ་སོགས་གས་འཕུལ་ཤའོ། །༼བཤ༽མཛའ་བའི་བཤེས་གཅུགས་པའི་གྲོགས་སམ་གྲོགས་པོ་དགེ་བའི་བཤེས་བླ་མའམ་ལེགས་གྲོགས་ལྷ་སོགས་ཀྱི་བཤོས་ཞལ་ཟས་སམ་གཡོས་ཟས་བཤམས་པ་གཤོམ་པ་སྒྲིག་པ་བཀོད་པ། །སྡིག་པ་མི་དགེ་བཤགས་པ་འཆགས་པ་མཐོལ་བ་ཕྱི་བཤོལ་ཕྱི་བསྣུར་ཕྱི་འཐེན་ལེ་ལོ་བཤུལ་ནི་ལམ་འཇུག་ངོགས་བཤར་བ་གཤོར་བ་སོང་བ། །བཤུམ་པ་དང་བཤུམས་པ་གཉིས་ངུ་བ་ཆོ་ངེ་འདོན་པ་བཤལ་བ་ནི་དྲུད་པ་དང་འཐེན་པ་བཤུད་པ་འདར་བ་ཕུད་པ་འཐོན་པ་སྟེ་ལྡན་པ་དང་ལག་པ་བཤུད་ནས་བཤགས་པ་གཤགས་པ་བཀས་པ་ཕྱེ་བ་གཏར་བ། །བཤའ་ཚེ་བཤའ་དཀར་སོགས་བགོ་བཤའ་སྐལ་བ་བགོ་བའི་མིང་རི་དྭགས་རི་སྐྱེས་བཤར་བ་གཤོར་བ་རྔོན་པ། །རྒྱབ་ཀྱི་བཤུལ་རྒྱབ་གཞུང་ངམ་སྒལ་པ་བཤུལ་ཤ་ལྟ་བུ་པགས་ཤུན་ཡི་གེ་དཔེ་བཤུས་པ་བཤུ་བ་བཀོག་པ་ཕུད་པ་མ་དཔེ་ལྟར་བཀོད་པ་བཤན་པ་རིགས་ངན་ཤན་པས་ལུག་བཤས་པ་བསད་པ་སྲོག་བཅད་པ། །མེ་ལྕེ་ལ་སོགས་པར་བཤུར་བ་སྣམ་བུ་སོགས་དངོས་མ་ཚིག་པར་སྤུ་རིང་དང་ཕྱི་ཤུན་ལྟ་བུ་ཚིག་བཅུག་པ་ཆུ་དང་སྦྱོང་སྨན་གྱིས་སྣོད་དང་ཕོ་བ་བཤལ་བ་དག་པར་བྱས་པ་བཀྲུ་བ་འཁྲུ་བ་སྦྱོང་བ་བཤང་བ་དྲི་ཆེན་སྐྱག་པ་གཅི་བ་གཅིན་པ་བཤོ་བ་གཤོ་བ་བཤོས་པ། །
156.	མཁར་དང་ཁྲིམས་བཤིག་པ་འཇིག་པ་གཞིག་པ་འཇོམས་པ་སོགས་བྲེ་ཕུལ་གྱིས་བཤར་བ་གཤོར་བ་འཕྲང་ལམ་ལ་བཤར་བ་གཤོར་བ། །སྨྱུག་སྦུབས་སོགས་བཤངས་པ་ནང་དྲུས་པའམ་བསལ་བའམ་བརྟོལ་བ་བཤང་བ་དཔེ་དོན་བཤད་པ་འཆད་པ་བརྗོད་པ་འགྲེལ་བ་སྟེ་རྩ་ཚོགས་སློབ་འགྲེལ་རྣམ་རྒྱས་ཆོས་བཤད་ལྟ་བུ་དང་བཤོལ་བ་བཤོས་པ་བཤུལ་གཏམ་བཤེར་བ་བཤུ་བ་ཤད་ཀྱིས་བཤད་པ་སོགས་བས་འཕུལ་ཤའོ། །༼ས༽ སངས་པ་སད་པ་སྤངས་པ་རྒྱས་པ་བྱེ་བ་རྟོགས་པ་སྟེ་ཐུབ་དབང་སོགས་སོར་མོ་ནས་བདུན་གྱི་ཚད་མཛུབ་མོ་ཉིང་ལག་སེན་མོ་སླར་སྐྱེས་སོ་ཚེམས་དང་གྲི་སོ་རྫ་སོ་སོ་བཙུགས་པ་སོགས། །སིལ་ཞེས་པའི་སྒྲ་སྙན་པར་སྒྲོག་པ་སྟེ་རོལ་མོ་ཞིག་སིལ་སིལ་སིལ་སྙན་གྱི་སྒྲ་ལྟ་བུ་སེ་མོ་ནུ་མ་གཉིས་ཀྱི་དབུས་ཐད་དུ་སླེབ་པའི་དོ་ཤལ་ཏེ་དོ་ཤལ་ཕྱེད་པ་རྒྱན་ཆ་ཞིག །ཚེ་ལ་གོ་བའི་སྲོག་གི་དབང་པོ་ལུས་ཤེས་ཀྱི་རྟེན་སྲུང་བ་སྐྱོབ་པ་འཚོ་བ་བསྲུང་ཞིང་འོད་སྲུང་རིགས་ཀྱི་ཁྱད་པར་ཏེ་འོད་སྲུང་ཆེན་པོ་ལྟ་བུ་སྲས་བུ་དང་བུ་མོ་གཉིས་ཀའམ་བུ་ལ་གོ །སྲིད་པ་འཁོར་བ་དང་རྟེན་འབྲེལ་གྱི་གཅིག་དང་འབྱུང་བར་གོ་སྒོ་གསུམ་དྲང་པོར་སྲོང་བ་སྟེ་ཕྱི་ནང་གི་ཐུབ་པ་སྲོལ་ལུགས་ལམ་ཡུར་བ་ཚུགས་པ་བཙུགས་པ་སྲིད་པ་རུང་བའམ་བཏུབ་པ་སྐྱེ་བ་ཤེས་བྱ་ལ་སྲིད་དཔེ་སྲིད་གལ་སྲིད། །སྲོད་མཚན་སྟོད་དམ་སྲོད་འཁོར་གྱི་དུས་ཚོད་ས་སྲོས་ས་སྲིབས་པ་ས་རིབ་པ་སྲེ་ནག་ཐབ་སྣོད་ཀྱི་ནག་དྲེག་སོགས་སྲབ་པ་བསྲབ་པ་ཕྲ་བ་མཐུག་མིན། །སྲིན་པོ་འབྱུང་པོ་ཤ་ཟ་ལུས་སྲུལ་པོ་གདོན་ཞིག་ས་སྲུང་བུ་བརྒྱ་བྱིན་གྱི་གླང་ཆེན། །སྲུབས་པར་རམ་གསེང་ངམ་གསེབ་ཀྱི་མིང་ལམ་སྲང་
157.	སྲང་ལམ་ཁང་བར་གྱི་ལམ་དང་རྒྱ་ལམ་སྲིད་དཀྱུས་སམ་ཁྲུན་དུ་གོ་སྲིངས་རིང་དུ་སྐུར་བ་གཏོང་བ་སྲིང་བའི་སྐུལ་ཚིག་ཡིད་སྲུབས་བདུད་དང་འདོད་ཆགས་ཀྱིས་སྲེག་པ་གདུང་བ་ཚིག་པ་ཐལ་བར་བྱེད་པ་སྲིང་མོ་ཕུ་མོ་ནུ་མོ་གཉིས་ཀར་གོ་སྲེད་པ་ཞེན་པ་མངོན་པར་ཆགས་པ། །སྲུ་མོ་མའི་སྤུན་ཟླ་མོའི་མིང་སྲི་ཞུ་བཀུར་སྟིའམ་ཞབས་ཕྱི་སྲིའུ་བུ་ཆུང་ངམ་ཁྱེའུའི་མིང་སྲི་དར་སྲི་ཕུང་སྲི་སོགས་ཏེ་གནོད་བྱེད་དམ་ཉམས་བྱེད་ཀྱི་དོན་འདྲ། །སྲེ་མོ་སྲོག་ཆགས་སྲེ་མོ་སྲེག་པ་འདབ་ཆགས་ཤིག་སྲིན་བྱ་འུག་པའམ་འུག་པ་ལས་ཆུང་བའི་བྱ་ཞིག་སྲམ་འུག་པ་མཆོད་བྱེད། །ཕྱི་ནང་གི་སྲིན་བུ་སྲོག་ཆགས་ཕྲ་མོ་སྲོ་མ་ཤིག་གི་སྲོ་མའམ་ཉི་རྡུལ་བདུན་གྱི་ཚད་སྲད་བུ་སྐུད་པ་སྲ་བ་མཁྲེགས་པ་གར་མ་སྙིང་པོ་སྤྲོ། །ཇི་སྲིད་ཇི་ཙམ་དེ་སྲིད་དེ་ཙམ་མམ་དེའི་བར་རམ་རིང་སྲན་མ་འབྲུའི་ཁྱད་པར་སྲུས་སྙེ་མའི་སྲུས། །བསྙེན་པ་ཉེ་བ་སྲིང་བ་རིང་བ་རིང་དུ་གཏོང་བ་སྤྲིང་བ་སྐྱེད་པ་འདེགས་པ་བསྲིང་བ་སྲེག་བྱེད་སྲེག་པ་པོ་མེ་ལྟ་བུ་སྲེག་བླུགས་སྦྱིན་སྲེག་གི་རྫས་སམ་སྲེག་ཟས་དང༌། །རྒྱལ་པོའི་སྲིད་རྒྱལ་པོའི་ལས་སམ་བྱ་བ་མུན་སྲིབས་པ་ས་སྲོས་པ་གདགས་ཀྱི་ཟླས་ཕྱེ་བའི་སྲིབས་ཞེས་པ་སྒྲིབ་པ་མཚན་མོ་སོགས་རྟ་ཡི་སྒ་ཆས་ཁ་ལ་བསྐོན་རྒྱུའི་སྲབ་སྟེ་སྲབ་སྐྱོགས། །སྲུབ་བྱེད་ཀྱི་ཤིང་སྟེ་རི་འབིག་བྱེད་ལྟ་བུ་སྲུབ་བྱེད་ཀྱི་ཐག་པ་སྟེ་ཀླུ་ལྷག་མ་ཅན་ལྟ་བུ་སྲུབ་པ་པོ་ལྷ་དང་ལྷ་མིན་ལྟ་བུ་འཇལ་བྱེད་ཀྱི་ཁྱད་པར་ལ་སྲང་ཟེར་ཏེ་སྲང་མདའ་མཐོ་དམའ་ལྟ་བུ་དང་རིན་ཚད་ཀྱི་སྲང་ཡང༌། །སློབ་པའི་དཔོན་པོ་སློབ་ཏུ་འཇུག་པ་པོ་བླ་མ་སློབ་མ་ཉན་ཐོས་དབུ་སློབ་ཉ་མ་སློབ་པ་དོན་དུ་གཉེར་བ་སློབ་སྦྱོང་བྱེད་པ་སློབ་གཉེར་པའམ་སླ་བ་དཀའ་མིན་དང་གར་མིན། །བསླབ་གསུམ་སོགས་ལ་ད་དུང་སློབ་དགོས་པ་སྟེ་སློབ་བཞིན་པ་ལམ་དུ་འཇུག་པ་མི་སློབ་མིན་པ་སློ་མ་ཞིབ་མ་འཇལ་བྱེད་ཀྱི་སྣོད་ཅིག་དང་སྨྱུག་སོགས་ཀྱི་སློ་མ་སྟེ་བསྡུས་ན་བཞེས་སློམ་ཟེར་བ་ལྟ་བུར་གོ་སློང་མོ་
158.	ལྡོམ་བུ་དང་རྔན་པ་སློང་པ་སླངས་པ་སློང་མོ་བྱེད་པ། །སླེ་བ་ཡན་ལག་སྐྱོན་ཅན་གྱེན་དུ་སློང་བ་བསླང་བ་སྒྲེང་པ་སློག་པ་ལོག་ནས་བཏང་བའམ་ལོག་ཏུ་བཅུག་ཀྱང་སྡུད་སྒྲ་སླེབ་པ་འབྱོར་བ་རྟོལ་བ་བསླེབ་པ། །སླེ་ཏྲེས་སྨན་ཞིག་སྟེ་ཞང་ཞུང་གི་སྐད་སླུ་གུ་ཆང་སྣོད་ཀྱི་བྱེ་བྲག་ཆུང་ངུའི་མིང་ཆུ་དང་ཇ་ཐང་སླ་མོ་སླ་བ། །ཀུན་ནས་སློང་བ་བསམ་པ་བསམ་ཚུལ་ཁྱེར་སོ་སླེ་ཡོན་སེམས་གྱ་གྱུ་ཅན་བསད་པ་དུད་འགྲོ་བཤས་པའི་ལྟོ་ནང་གི་སློ་བཙོ། །སླར་ཕྱིར་རམ་ཡང་ངམ་བསྐྱར་ཞིང་ཚིག་ཕྲད་སླར་ཕྱིར་རམ་ཡང་ངམ་བསྐྱར་ཡང་རྒྱན་སྡུད་སླུ་བ་འབྲིད་པ་རྫུན་པ་བསླུས་པ་མེད་པ་དགག་ཚིག་སླད་ཆེད་དམ་ཕྱིར་རམ་ཕྱིན་ཆད་དམ་ཕྱི། །སླེའུ་ཕྱར་བ་སོགས་སློག་པ་པགས་པའི་གོས་ཕྱི་ནང་སློག་པ་ཕྱི་ནང་སྒྱུར་བ་ཕྱི་ནང་དུ་བསྟན་པ། །སླ་ང་སྣོད་ཀྱི་ཁྱད་པར་ལྕགས་ཀྱི་སླ་ང་ལྟ་བུ་བསྡུས་ན་ལྕགས་སླང་འཁུར་སླང་ལ་སོགས་པའི་མིང་སླད་རོལ་ཕྱི་རོལ་ཕྱི་ལོགས་ཕྱོགས་རིས་སུ་སློན་པ་གཏོགས་པ་འཐེ་བ་སྡུད་པ་བསླན་པ་སྐུལ་ཚིག་ཀྱང༌། །སླད་མ་ཕྱི་མ་རྗེས་མར་གོ་སླད་ཕྱི་རྗེས་ནས་དུག་ནད་ཀྱི་རོ་མ་སོགས་སློང་བ་ལོང་བ་འཕར་ལྡང་བྱེད་པ་སློང་རྐྱེན་ཡང༌། །སྲ་བརྐྱང་འདུལ་བའི་བརྡ་སྟེ་གཏན་པ་ཡང་ཟེར་འདིའི་ཕྱག་ལེན་བོད་དུ་མ་དར་བཏིང་བ་འདིངས་པ་དང་སྲབ་མོ་སྲུབ་པ་སྲེ་བ་སྲེས་སྲུང་སྲུངས་སྲིང་པ་སློད་པ་སྲུལ་བ་སྲེག་པ་སྲོ་བ་སྲི་བ་སྲིས་སྲན་པ་སྲིལ་སྲེལ་བ་སློངས་སོགས་ས་ཉིད་དོ། །༼གས༽གསར་བུ་གསར་བ་བསླབ་གཞོན་དང་པོའི་ལས་ཅན་གསར་བུ་པ་གསར་བ་སོ་མ་དང་པོ་གཞོན་ནུ་བསྐོར་ནས་འཁར་གསིལ་དགེ་སློང་གི་ཕྱག་མཚན་ཏེ་འཁར་བ་ཡིན་ལ་གསིལ་བྱེད་ཀྱང་ཡིན་ཟེར་རྒྱུ་འདྲ་གསོར་བ་སྐོར་བ་འཕྱར་བ། །ཁ་གསག་ཁ་གཙང་ངམ་རྙེད་བཀུར་གྱི་ཕྱིར་སྔོན་དུ་ཚིག་འཇམ་སྨྲ་བ་སྟེ་ལོག་འཚོ་ལྔའི་གཅིག་གསོག་སྙིང་པོ་མེད་པ་དོན་སྟོང་དང་བསག་པ་གསོབ་སྙིང་པོ་མེད་པ་ལྦུ་བ་ལྟ་བུ་དང་དངོས་ལྟར་སྣང་བ་སྐུ་གསོབ་
159.	ལྟ་བུ་དང་དྲིན་བསབ་པ་ཡང་འཐད་སྙམ་གསད་བྱ་གསོད་པའི་ཡུལ་གསོད་པ་གསད་པ་འགུམས་པ། །གསང་བ་སྦེད་པ་གབ་པ་གསང་དགོས་པའི་སྔགས་ཡིད་སྐྱོབ་སོགས་སྙན་གསན་འབེབས་པའམ་ཞུ་བ་ནི་རྣ་བར་ཐོས་སུ་འཇུག་པའམ་གོ་བར་བྱེད་པ་གསུང་ངག་གམ་བརྗོད་པ་རབ་མཆོག་གསུངས་པ་གསུང་བ་བཤད་པ་སྐུལ་ཚིག་ཀྱང༌། །གསོང་པོ་དྲང་པོའམ་བདེན་པའི་ཚིག་ངག་གསོལ་བ་ཞུ་བ་དྲི་བ་གསོལ་བ་འདེབས་པ་ལྷག་པར་དོན་དུ་གཉེར་བ་ཞུ་འབུལ་བྱེད་པ་གསོན་པ་གསན་པ་ཉན་པ་ཐོས་པ་སྐུལ་ཚིག་ཀྱང༌། །གསེར་ས་ཟླ་བའམ་རིན་ཆེན་དང་པོའི་མདོག་ཁ་དོག་ནེའུ་གསིང་སྤང་གི་རྩྭ་སྔོན་ནམ་གསིང་མ་གསེག་མ་རྡོ་དུམ་གྱོ་དུམ་ལ་སོགས་པའི་མིང་གསེབ་ཁྲོད་ནང་དཀྱིལ། །གསེབ་རླིག་པ་ཅན་གྱི་རྟ་དང་གསའ་གཅན་གཟན་ཞིག་དེ་ཡིས་གསག་མ་ཚོར་བའམ་མི་ཤེས་པ་གབ་པ་ལྟ་བུ་དང་མྱུར་བ་གསིར་བ་ཐད་ཀའམ་ཏལ་མའམ་ཐོགས་པའམ་ཐད་ཀར་ཕྱིན་པའམ་འཕྲོ་བ་དང་གསིར་སྒྲ་གྲགས་ཏེ། །ཤིང་གི་ཁྱད་པར་གསོམ་ཐང་ཤིང་གསོར་འབིགས་སྤྱད་རྩེ་རྣོན་གྱིས་དུམ་བུར་གསིལ་བ་འབིགས་པ་གཤགས་པའི་དོན་ཡིན་ཞིང་ཤིང་སོགས་གསེས་པ་བཀས་པ་བཤགས་པ་ཕྱེ་བ་སྐུལ་ཚིག་ཀྱང༌། །གསས་མོ་དང་གསས་ཕོ་ནི་བོན་གྱི་ལྷ་སྟེ་དོན་སྲས་མོ་དང་སྲས་ཡིན་ཞིང་ཤི་ལོག་གམ་ལྷ་འབབ་མཁན་ལ་ཡང་གོ་གསོག་པ་བསག་པ་འཇོག་པ་གཞག་པ་འདུལ་བའི་གསོག་འཇོག་ཀྱང་གསང་བ་སྦ་བ་གཞན་གྱིས་གོ་མི་ཉན་པའི་གཏམ་སྙིང་གཏམ་གསོང་སྦེད་པ་གསང་བ་སྐུལ་ཚིག །གསོ་རས་རྩྭ་རས་སོགས་སྤུ་བལ་གསེད་པ་རྨེལ་པ་འབྱེད་པ་གསེང་སྲུབས་བར་ཕྲག་གི་མིང་གསུར་དཀར་དམར་གྱི་གསུར་ལྟ་བུ། །གསུས་པ་གྲོད་པ་ལྟོ་བ་གསོ་བ་རྒྱས་པ་སྐྱེད་པ་ཕན་པར་བྱེད་པ་ཁ་གསོ་བའི་ཕྱིར་ཆེད་གསོལ་བ་བཞེས་པ་སོགས་དང་མངའ་འདོད་ལྷ་གསོལ་ཡང་གོ་གསུད་པ་སྒྲོགས་པ་དང་འཐོན་པ་རྩམ་གསུད་ལྟ་བུ། །སོ་གསོད་པ་དལ་བ་
160.	བདེ་བར་གནས་པ་ལུས་དང་ཁུར་པོ་སོགས་གསིག་པ་འདར་དུ་འཇུག་པ་དཀྲུགས་པ་འདེགས་པ་དྲིལ་བུ་གསིལ་བ་འཁྲོལ་བ་སྒྲ་འབྱིན་པ་གསུམ་གྲངས་ཤིག །སྐད་གསང་སྐད་གསང་པོའམ་སྐད་ཀྱི་གདངས་སམ་འཕང་གསེག་གཤང་འཁར་གསིལ་གསེག་ཀ་ལི་དཔེ་སྣོད་ཅིག །གསོན་པོ་སྲོག་འཚོ་བ་དང་མ་ཉམས་པ་སྙན་རྣ་བ་གསང་པོ་སྒྲ་ཆུང་ངུ་ཡང་ཐོས་པ་གསལ་པོ་ཆུད་མ་གསོན་ཆུད་མི་ཟ་བར་འཕྲོ་ལྷག་མ་ཕྱིན་པ་སྐུལ་ཚིག་ཀྱང༌། །འོད་གསལ་ཐམས་ཅད་སྟོང་པའམ་ཕྱག་ཆེན་དང་འོད་སྣང་ངམ་འོད་གསལ་པོ་ནང་གསེས་ནང་ཚན་བྱེ་བྲག་དྲི་ཆུ་གཅིན་པ་གསིལ་བ་གཏོང་བ་གཅི་བ་བསལ་བ། །གསལ་ཤིང་འབིབས་བྱེད་ཀྱི་མཚོན་རྩེ་གཅིག་པ་དང་རྩེ་གསུམ་པ་ཆུད་གསན་པ་ཆུད་གསོན་པའམ་ཟ་བ་གསལ་བ་གསད་པ་གསེབ་གསུང་བ་གནད་གསང་གསེག་གསུག་སོགས་གས་འཕུལ་སའོ། །༼བས༽སྔོ་བསངས་སྔོན་པོ་དང་སྔོ་སྐྱ་འབགས་པ་བཅོག་གྲིབ་བསངས་པ་སྦྱང་བ་བསལ་བ་སྤང་བ་ཚོགས་དང་ནོར་བསག་པ་དང་བསགས་པ་གཉིས་གསོག་བསྒྲུབ་པ་སྤུངས་པ་སྡུད་པ། །དམིགས་ཀྱིས་བསལ་བ་ཕུད་པ་ཟུར་དུ་བཀར་བའམ་བཏོན་པ་དང་བྱེ་བྲག་སྐྱོན་དང་དྲི་མ་བསལ་བ་སེལ་བ་སྤོང་བ་འཇོམས་པ་འཇིལ་བ་དབྱེ་བ་གནོད་པ་བསམ་བྱ་སེམས་པའི་ཡུལ་ལམ་བརྟག་བྱ་བསམས་པ་སེམས་པ་བསམ་པ་མནོས་པ་བརྟགས་པ། །བསེ་ཀོ་བ་རིན་ཆེན་རི་དྭགས་གསུམ་གྱི་ཁྱད་པར་དང་བསེ་ཡབ་དང་བསེ་དྲི་སོགས་ཀོ་བསེའི་ཁྲབ་གོ་ཆ་བསོད་ནམས་དགེ་བ་ལེགས་སྤྱད་དམ་འདོད་ཁམས་ཀྱི་དགེ་བའམ་ཕར་ཕྱིན་སྔ་མ་གསུམ་བསོད་སྙོམས་ལྡོམ་བུ་སློང་མོ་བསོགས་པ་གསོག་པ་བསྡུས་པ། །ཚེ་སྲོག་བསྲིང་བ་སྤེལ་བ་བསམ་བློ་མནོ་བསམ་བརྟག་དཔྱད་དྲིན་ལན་བསབ་པ་དང་བསབས་པ་གཉིས་གསོབ་པ་འཇལ་བ་ཁ་ཚང་བར་བྱེད་པ་ཚབ་སྤྲོད་པ། །ཡོ་བ་ཡོན་པོ་བསྲང་བ་སྲོང་བ་
161.	དྲང་པོར་བྱེད་པ་ནོར་རྫས་བསྲི་བ་འཕྲི་བའམ་བསྲིས་རྨེ་བྱེད་པ་སྲི་བ་རྒྱང་རིང་པོར་བསྲིང་བ་དང་བསྲིངས་པ་གཉིས་སྲིང་བ་སྐུར་བ་སྐྱུར་བ་གཏོང་བ། །དྲི་ཙམ་ལ་གོ་བའི་བསུང་སྟེ་སྣའི་ཡུལ་དང་དྲི་ཞིམ་ཡང་མཚོན་དེ་དག་གིས་བླ་མ་སོགས་བསུས་པ་བསུ་བ་གདན་འདྲེན་པ་ཕེབས་བསུ་བསེ་རུ་རི་དྭགས་ཀྱི་དབྱེ་བ་དང་རང་རྒྱལ་བསད་པ་གསོད་པ་འགུམས་པ། །བསྲུངས་པ་སྲུང་བ་འཚོ་བ་བསྲུང་བྱ་བསྲུང་བ་སྲུང་བའི་ཡུལ་བསྲེག་བྱ་སྲེག་པའི་ཡུལ་བསྲེག་པ་བསྲེགས་པ་སྲེག་པ་ཚིག་པ། །བཟོད་པ་ལ་གོ་བའི་བསྲན་པ་སྲན་པ་སྲ་བ་བརྟན་པ་མི་ཚུགས་པ་བསྲོ་ཁང་ཁྲུས་སོགས་སྟེན་པའི་ཁང་པ་ཁྲུས་པ་སྐུ་མཉེ་དྲིལ་ཕྱི་མེ་སྟན་རྣམས་ཀྱི་མིང་ལ་བསྲོ་ཁང་ཟེར་ཞོ་དང་འོ་མ་བསྲུབས་པ་སྲུབ་པ་སྒྱུར་བ་དཀྲོགས་པ་བསྲེས་པ་སྡོམ་པ་སྤེལ་བ་སྲེ་བ་བསྲེ་བ། །བསོད་པ་ལེགས་པ་བཟང་པོ་འདའ་བའི་ཟས་ཟན་བསྲེལ་བ་འཆང་བ་སྤེལ་བ་སྲེལ་བ་རིང་བསྲེལ་གདུང་ངམ་འཕེལ་གདུང་བསྲིངས་པ་སྲིང་བ་བསྲིང་བ་སྐུར་བ། །བྱ་བ་ལ་གོ་བའི་བསྲལ་ཡིན་ནམ་མི་བློ་བསྲལ་ཅན་ཞེས་མཆན་སྣང་བ་བློ་རྩིང་བློ་ཐབས་བློ་གསལ་ཅན་སོགས་གང་ཡིན་བརྟག་རྒྱུ་དང་སྒྲིབ་པ་གཉིས་ལྟ་བུ་བསྲབས་པ་སྲབ་པ་བསྲབ་པ་མཐུག་པ་མིན་པ་དག་པ་ཕྲ་བ། །བསེལ་བ་འཇིགས་སྐྱོབ་ཀྱི་སྐྱེལ་མའམ་སྐྱེལ་པ་པོའི་མིང་བསོ་ནི་བསོ་བསོ་ཞེས་པའི་སྒྲ་ཡི་ཁྱད་པར་ངལ་བསོས་ཀྱི་བུ་རྣམ་ཐོས་སྲས། །སྣོད་སོགས་ཀྱི་ཁ་བསུམ་པ་བསྡོམས་པ་སྒྲོག་པ་བཙུམ་པ་རྫེས་ཤུལ་བསུབས་པ་བསུབ་པ་ཕྱིས་པ་སྒྲིབ་པ་འགོག་པ་བསེར་བུ་རླུང་ངམ་དལ་རླུང་དང་གྲང་མོ་དང་འཁྱག་པ་བསིལ་བ་གྲང་བ་དྲོད་མེད་པ་བསིལ་མོ་དང་སྐྲ་སོགས་བཞར་བའམ་གཅོད་པ། །ལྷ་བསང་བསངས་མཆོད་དམ་བསངས་གསོལ་གྲིབ་མེད་པར་བྱེད་པ་མེ་བསངས་མེ་ལ་ཤུག་པ་སོགས་བདུགས་ནས་གཙང་མ་བྱེད་པ་བཙོག་པ་བསལ་བ་སྐྱོ་བསངས་སྐྱོ་བ་བསལ་བའམ་ཡལ་བ་འཆམ་འཆམ་དང༌། །བློ་སེམས་བསྲུན་པ་སྲུན་པ་
162.	དུལ་བ་གཡུང་བ་ཞི་བ་བསམ་བསེའུ་སྣོད་དྲུག་གི་གཅིག་སྟེ་ཁུ་ཁྲག་གནས་པའི་སྣོད་སྦ་སྦེད་པ་བསྲི་བ་སྲི་བ་འཕྲི་བ་འཚག་པ་ལྟ་བུ་མེད་དགག་ཚིག །བསང་བསངས་དང་གཏོར་མ་སོགས་ཞབས་བསིལ་རྐང་པ་འཁྲུད་པའི་ཆུའམ་རྐང་པ་འཁྲུད་པ་ཞལ་བསིལ་ཁ་གདོང་འཁྲུད་པའི་ཆུའམ་ཁ་གདོང་འཁྲུད་པ་བསྲོ་བ་སྲོ་བ་ཚ་བར་བྱེད་པ་ལྡེ་བ། །བསླད་བྱ་སློད་བྱེད་ཀྱི་ཡུལ་ལམ་བསླད་པ་བསླད་པ་སློད་པ་ལྷད་བཅུག་པའམ་སྐྱོན་བསྲེས་ནས་བསླུ་བྱ་སླུ་བྱེད་ཀྱི་ཡུལ་ལམ་བསླུ་བ་བསླུས་པ་སླུ་བ་བྲིད་པ་མགོ་གཡོགས་པ། །བསླང་བྱ་སློང་བྱེད་ཀྱི་ཡུལ་ལམ་བསླང་བ་བསླང་བྱའི་ནོར་སོགས་བསླངས་པ་སློང་བ་སློང་མོ་བྱས་པ་རེ་ནས་ལེན་པ་ཕྱོགས་རིས་སུ་བསླན་པ་སློན་པ་གཏོགས་པ། །བསླབ་བྱ་སློབ་བྱེད་ཀྱི་ཡུལ་ལམ་ཞལ་ཏ་བསླབ་པ་བྱ་ལས་སམ་བསླབ་བྱ་སྟེ་བསླབ་པ་རིན་པོ་ཆེ་གསུམ་ལྟ་བུ་གྱེན་དུ་བསླངས་པ་སློང་བ་བསླངས་པ་སྒྲེང་བ། །འདོད་པ་ལ་ལྷག་པར་ལོངས་སྤྱོད་པའི་མིང་ལ་བསོད་ཉམས་ཞེས་བྱ་སྟེ་ཉམས་རངས་སུའང་བཤད་བསླབས་པ་བསྲིས་པ་ཚད་བསལ་བསད་པ་བསྲོས་པ་བསྲུབ་པ་བསུ་བ་བསྲངས་པ་བསྲེག་པ་བསྲུབ་པ་བསེར་མ་བསྲུལ་བ་བསྲེ་བ་སོགས་བས་འཕུལ་སའོ། །༼ཧ༽ ཧྲལ་ཧྲལ་རྩིད་པའི་རྣམ་པའམ་གོས་སོགས་རལ་བའི་དབྱིབས་ཧྲུལ་ཧྲུལ་སྲུལ་བའམ་ཟད་པའི་ཚུལ་ལམ་གོས་སོགས་ཧྲུལ་པོའི་དབྱིབས་མིག་ལྟ་བྱེད་ཧྲིག་ཧྲིག་རིག་རིག་ལྟ་ཚུལ། །ཧྭ་ཤང་རྒྱ་ནག་གི་སྐད་དེ་བཙུན་པའམ་བན་དེ་ཧྭགས་བུ་རམ་གྱི་དྭངས་མའམ་ཁ་བུན་བཟང་ཤོས་སམ་ཤ་ཁ་ར་དང་གོས་ཀྱི་ཧྭ་གོས་ཀྱི་མཐའམ་སྣེ། །རྩབ་ཧྲལ་འདོད་ཆགས་ཤིན་ཏུ་ཆེ་བ་དང་སྤྱོད་པ་
163.	རྩིང་པོ་དང་གོས་རྩབ་རལ་ལམ་གོས་ཧྲུལ་ཧ་ཅང་ཧྲིལ་གྱིས་དྲིལ་བ་ཧལ་ཧེ་རུ་ཀ་ཧ་ཧ་ལ་སོགས་ཧ་ཉིད་དོ། །༼ཨ༽  ཨ་ཀ་རུ་ཤིང་བདུག་སྤོས་སྨན་གྱི་ཁྱད་པར་ཤིང་ཤ་པ་ཡང་ཟེར་ཨ་གུ་རུ་ཟུར་ཆག་པ་སྟེ་ལྕི་མེད་ཀྱི་དོན་དང་ཨ་རུ་ར་སྨན་འབྲས་བུ་གསུམ་གྱི་གཅིག །ཨུ་དུམྦ་ར་མཆོག་འཕགས་སམ་མཆོག་གོས་སམ་ཤུན་འགོངས་ཏེ་ལྗོན་པའི་ཁྱད་པར་འདི་ལ་མེ་ཏོག་ཡོད་མེད་ཀྱི་རིགས་གཉིས་ཡོད་པར་མངོན་ཨུཏྤལ་སྟེང་སྐྱོང་ངམ་སྟེང་འཐུང་སྟེ་མེ་ཏོག་གི་ཁྱད་པར་སོགས། །ཨོ་རྒྱན་ཨཽ་ཌི་ཡཱ་ན་ཟུར་ཆག་པ་སྟེང་འཕུར་ཏེ་ནུབ་ཕྱོགས་ཀྱི་ཡུལ་ཞིག་ཨུ་མ་དབང་ཕྱུག་གི་ཆུང་མ་དྲག་མོ་ཨནྡ་རྙིལ་རིན་ཆེན་དབང་སྔོན། །ཤིང་ཐོག་ཤིང་འབྲས་ཀྱི་ཨ་མྲ་ཤིང་ས་ཧ་ཀཱར་ཨེ་ལའི་འདབ་ཤིང་ཨེ་ལ་ཞེས་པའི་འདབ་མའམ་ཨེ་ལའི་འདབ་མ་ཅན་ཏེ་ཀླུ་ཞིག །ཨེ་ནྱ་ཡན་རི་དྭགས་བྱེ་བྲག་པའམ་སྤྱིའི་བྱིན་པ་སྟེ་གཞན་དུ་ཨེ་ནྱཡ་དང་ཨེ་ན་ཡ་ཞེས་ཀྱང་སྣང་ཨ་རེ་མཛེས་ཨེ་མ་ཨང་ཨོག་སྐོ་ཨ་ནུཏྟ་ར་སོགས་ཨ་ཉིད་དོ། །བོད་ཀྱི་བརྡའི་བྱེ་བྲག་གསལ་བར་བྱེད་པའི་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། །སྔོན་འཇུག་རྐྱང་པ་མགོ་ཅན་སོགས་ཡི་གེའི་སྦྱོར་བ་རྒྱས་པར་བཤད་པ་སྟེ་ལེའུ་དང་པོའི་བཤད་པའོ།། །། ད་ནི་རྣམ་དབྱེ་དྲུག་པ་སོགས་དང་ཕྲད་རྫོགས་ཚིག་ལ་སོགས་པ། །གཅེས་ཤིང་ཉེ་བར་མཁོ་བ་འགའ་ཞིག་བསྡུས་ཏེ་སིལ་བུར་བསྟན་པར་བྱ་བ་ལས། །ཐོག་མར་རྣམ་དབྱེ་དྲུག་པ་ཡི་སྒྲ། །ཀྱི་གི་གྱི་འི་ཡི་ལྔ་པོ་རྣམས་ཀྱི་སྒྲའི་སྦྱོར་ཚུལ་ནི། །རྗེས་འཇུག་ད་བ་དང་འཇུག་ཡང་འཇུག་གི་ས་
164.	དང་ད་དྲག་ད་ཡང་འཇུག་དག །ཐོབ་པའི་མཐར་ཀྱི་སྦྱར་བ་དང་རྗེས་འཇུག་ག་དང་ང་ལ་གི་མཐུན་ཞིང༌། །རྗེས་འཇུག་ན་མ་ར་ལ་བཞི་པོ་ལ་གྱི་སྦྱར་བ་དང༌། །མིང་གཞིའི་མཐའ་རྟེན་པར་བྱེད་པ་སྟེ་རྗེས་འཇུག་འ་དངོས་སུ་ཡོད་མེད་གང་གི་མཐར་ཡང་རུང་སྟེ་འི་ཐོབ་ཅིང༌། །དེའི་མཐར་ཚིག་གི་རྐང་པ་ཁ་སྐོང་དགོས་པའི་ཚེ་ཡི་ཐོབ་སྟེ་རིམ་པ་ལྟར་དཔེར་བརྗོད་ན། །ཀྱི་ཐོབ་དཔེ་ཁྱོད་ཀྱི་རྒྱབ་ཀྱི་གཡས་ཀྱི་ཆར། །གྱུར་ཀྱི་ལྟ་བུ་དང་གི་ཐོབ་དཔེ་བྲག་གི་བྱང་གི་ཕྱོགས་ལྟ་བུ། །གྱི་ཐོབ་དཔེ་དཔོན་གྱི་ལམ་གྱི་བར་གྱི་སར། །གཞོལ་གྱི་ལྟ་བུ་དང་འི་ཐོབ་དཔེ་ས་གཞིའི་མདའི་ལྟ་བུ་དང་ཡི་ཐོབ་དཔེ་བདག་དེ་ཡི་དགའ་ཡི་ཞེས་པ་ལྟ་བུའོ། །	རྫོགས་ཚིག་གི་འོ་དང་གོའུ་ཏ་མ་དང་མཚེའུ་ལྟ་བུའི་འུ་དང་དྲི་ཚིག་གི་འམ་སྒྲ་གསུམ་གྱི་ཚེག་ཁྱིམ་ཐོབ་མི་ཐོབ་པ་ཡང༌། །ཚིག་གི་རྐང་པ་ཁ་སྐོང་མི་སྐོང་གིས་དབྱེ་བར་བྱའོ། །བདེའོ་བྱའོ་ལ་སོགས་པའི་རྫོགས་ཚིག་སླར་བསྡུ་ལ། །འོ་ཉིད་ཐོབ་ཅིང་སྤྱི་བོ་དགའ་བོ་ལ་སོགས་པའི། །མིང་གི་ཆ་ལ་བ་ཕྱེད་མའི་ཝ་ཉིད་ཐོབ་པར་འདོད་དོ། །	ག་སོགས་ཀྱི་མཐའ་རྟེན་ཡོད་པ་ཅན་དང་ར་མགོ་སོགས་བརྩེགས་པ་དང༌། །གི་གུ་སོགས་ཀྱི་གུག་ཀྱེད་ཡོད་པ་ཅན་གྱི་མཐར་འ་དངོས་ཀྱི་མཐའ་རྟེན་སྦྱོར་བ་སྤང་བར་བྱའོ།།	ཚིག་ཕྲད་ཅིང་ཞིང་ཤིང་སོགས་ཀྱི་སྦྱོར་ཚུལ་ལ་རྗེས་འཇུག་ག་ད་བའི་རྗེས་སུ། །ཅིང་སྡུད་པ་དང་ལྷག་བཅས་ཅེས་ཅེས་བྱ་བའམ་ཟེར་བ་དང་འདི་ལྟར་ཅེའོ་སླར་བསྡུའམ་ཅེས་སོ་ཅེ་ན་ཟེར་ན་དང་དྲི་བ་ལྟ་བུ་ཅིག་སྐུལ་ཚིག་དང་བྱེ་བྲག་པའམ་ཞིག་གི་དོན། །ང་ན་མ་འ་ར་ལ་དང་། །མཐའ་རྟེན་འ་དངོས་སུ་མེད་པའི་རྗེས་དག་ཏུ། །ཞིང་ཞེས་ཞེའོ་ཞེ་ན་ཞིག་ཐོབ་ཀྱང་ཁ་ཅིག་སྐ་ཅིག་སོགས་དམིགས་བསལ་ཡིན་ལ་དོན་ནི་ཅིང་སོགས་ལྟར་རིམ་པར་སྦྱར། །རྗེས་འཇུག་ཡང་འཇུག་ས་ཡིག་གི་མཐར་ཤིང་ཤེའོ་ཤེ་ན་ཤིག་ཐོབ་ཅིང་ས་མཐར་ཤེས་མི་ལེགས་པས་ཞེས་ཐོབ་པ་དམིགས་བསལ་དུ་མཁས་པ་འགའ་ཞིག་བཞེད་དོན
165.	་ཅིང་སོགས་ལྟར་སྦྱར། །ན་ར་ལ་གསུམ་གྱི་རྗེས་སུ་ནི། །ད་དྲག་ཐོབ་པ་ཡོད་པའི་ཕྱིར་ན་ར་ལ་དེ་གསུམ་གྱི། །རྗེས་སུ་ཞིང་སོགས་ལྔ་པོ་ཐོབ་མོད་ཀྱང་། །ད་དྲག་ངེས་པར་ཐོབ་པ་དེར། །ཅིང་ཅེས་སོགས་ལྔ་པོ་སྦྱོར་བ་ལེགས་པ་ཡིན་ཏེ་རིམ་བཞིན་དཔེར་བརྗོད་ན། །ག་ལ་ཅིང་སོགས་ཐོབ་དཔེ་རྟག་ཅིང་རྟོག་ཅེས་ལྷག་ཅེའོ། །སུ་འདུག་ཅེ་ན་ཁྱོད་འདུག་ཅིག་ལྟ་བུ་སྟེ་དོན་གོང་བཤད་ལྟར་འོག་ལ་ཡང་སྦྱར། །ད་ལ་ཐོབ་དཔེ་རྒུད་ཅིང་ཟད་ཅེས་མེད་ཅེའོ། །ཅི་འཆད་ཅེ་ན་ཆོས་ཤོད་ཅིག་ལྟ་བུ། །བ་ལ་ཐོབ་དཔེ་ཟབ་ཅིང་ཐོབ་ཅེས་ནུབ་ཅེའོ། །གང་རྒྱབ་ཅེ་ན་གྲི་རྒྱོབ་ཅིག་ལྟ་བུ། །ང་ལ་ཞིང་སོགས་ཐོབ་དཔེ་བྱང་ཞིང་དྲང་ཞེས་འབྱུང་ཞེའོ། །གང་གཟུང་ཞེ་ན་སེམས་གཟུང་ཞིག་ལྟ་བུ། །ན་ལ་ཐོབ་དཔེ་སྙན་ཞིང་མཁས་པ་དང་ལེགས་པ་ལ་གོ་བའི་འཛིན་ཞེས་དཀོན་ཞེའོ། །ལྷ་ཡིན་ཞེ་ན་དོན་ཞིག་གཉེར་ལྟ་བུ། །མ་ལ་ཐོབ་དཔེ་འཇམ་ཞིང་ངོམ་ཞེས་འཛོམ་ཞེའོ། །དབེན་ནམ་ཞེ་ན་ནམ་ཞིག་དབེན་ལྟ་བུ། །འ་དངོས་སུ་ཡོད་པ་ལ་ཐོབ་དཔེ་དགའ་ཞིང་བཟའ་ཞེས་གདའ་ཞེའོ། །དུ་ཇི་ཙམ་གདའ་ཞེ་ན་འགའ་ཞིག་གོ་ལྟ་བུ། །ར་ལ་ཐོབ་དཔེ་དར་ཞིང་འཕྱུར་ཞེས་འགྱུར་ཞེའོ། །ཅི་འཕྱར་ཞེ་ན་དར་ཆེན་ཕྱོར་ཞིག་ལྟ་བུ། །ལ་ལ་ཐོབ་དཔེ་འཆོལ་ཞིང་འཆལ་ཞེས་འཁྲུལ་ཞེའོ། །གང་འཚོལ་ཞེ་ན་ཆོས་ཚོལ་ཞིག་ལྟ་བུ། །འ་མཐའ་རྟེན་དངོས་སུ་མེད་པ་ལ་ཐོབ་དཔེ་ཟ་ཞིང་བདེ་ཞེས་སྤྲོ་ཞེའོ། །ཨེ་སྨྲ་ཞེ་ན་མ་སྨྲ་ཞིག་ལྟ་བུ། །ས་མཐར་ཤིང་སོགས་ཐོབ་དཔེ་འདུས་ཤིང་རྟོགས་ཤེས་སམ་རྟོགས་ཞེས་འབྲལ་བར་ངེས་ཤེའོ། །ཅི་ངེས་ཤེ་ན་གཏམ་སྨྲོས་ཤིག་ལྟ་བུ། །ད་དྲག་ལ་ཅིང་སོགས་ལེགས་དཔེ་མཁྱེན་ཅིང་འཕྲལ་ཅེས་བརྒྱན་ཅེའོ། །ཅིས་གྲོལ་ཅེ་ན་གྲོལ་གྱུར་ཅིག་ལྟ་བུ་སྟེ་མཁྱེནད་སོགས་ཀྱིས་ད་དྲག་སྐད་གསར་བཅད་ཀྱི་ཚེ་བསྡུས་ཀྱང་དོན་ལ་ཡོད་པས་ཅིང་སོགས་སྦྱར་བའོ། །	དྲི་བ་འབྱེད་སྡུད་དང་
166.	རྫོགས་ཚིག་སླར་བསྡུའི་སྐབས་སུ་ནི། །འ་མཐའ་རྟེན་དངོས་སུ་མེད་པ་དང་འ་མཐར་འ་སྟེ་འམ་དང་འོ་ཐོབ་ལ། །མཐའ་རྟེན་ག་སོགས་གཞན་གྱི་མཐར་ག་སོགས་རང་རང་ལ་མ་དང་སྣ་རུ་སྦྱར་བས་གམ་སོགས་དང་གོ་སོགས་ཐོབ་པའོ། །ད་དྲག་ཅན་གྱི་མཐར་ཏ་ཞེས་པ་ཏམ་དང་ཏོ་ཐོབ་སྟེ་དཔེར་བརྗོད་ན་རིམ་པ་བཞིན། །འ་མཐའ་རྟེན་དངོས་སུ་ཡོད་མེད་ལ་འམ་དང་འོ་ཐོབ་པ་ནི་བདེ་འམ་བདེའོ་དགའ་འམ་དགའོ། །གམ་སོགས་དང་གོ་སོགས་སྦྱོར་ཚུལ་རྟོགས་སླ་ཞིང་ད་དྲག་ཅན་ལ་གྱུརད་ཏམ་གྱུརད་ཏོ་ལྟ་བུའོ། །	ལྷག་མ་ཅན་གྱི་སྒྲ་ཏེ་སྟེ་དེ་གསུམ་གྱི་སྒྲ་སྦྱོར་ནི། །རྗེས་འཇུག་ན་ར་ལ་ས་དང་ད་དྲག་གི །རྗེས་སུ་ཏེ་རྐྱང་དང་ད་མཐར་དེ་དང༌། །ག་ང་བ་མ་འ་དང་ནི། །མཐའ་རྟེན་དངོས་སུ་མེད་པའི་མཐར་ས་མགོ་ཅན་གྱི་སྟེ་ཐོབ་པ་དཔེར་ན། །ཏེའི་དཔེ་བྱོན་ཏེ་བསྐོར་ཏེ་ནོར་བཙལ་ཏེ། །སྐྱེངས་ཏེ་གྱུར་ཏེ་ལྟ་བུ་དང་དེའི་དཔེ་དོན་མེད་དེ་ལྟ་བུ། །སྟེའི་དཔེ་རྟོག་སྟེ་གཙང་སྟེ་འབད་པ་མེད་པར་ལྷུན་གྱིས་གྲུབ་སྟེ། །འཛོམ་སྟེ་དགའ་སྟེ་སེམས་བདེ་སྟེ་ལྟ་བུ། །	ཚིག་དོན་རྣམ་པར་དབྱེ་བ་བདུན་ཡོད་པ་ལས་ལ་དོན་གྱི། །ཏུ་དུ་རུ་སུའི་སྒྲ་ཞབས་ཀྱུ་ཅན་དང་ར་ན་ལ་རྣམས་ཀྱི་སྒྲ་སྦྱོར་ནི། །རྗེས་འཇུག་ག་བ་དང་ད་དྲག་ཅན་གྱི་མཐར་ཏུ་དང༌། །ང་ད་ན་མ་ར་ལ་དྲུག་ལ་དུ་དང༌། །ས་འཇུག་ཡང་འཇུག་ལ་སུ་དང་མཐའ་རྟེན་འ་དངོས་སུ་མེད་པ་དང༌། །འ་དངོས་ཡོད་ཀྱི་མཐའ་རུ་དང་རྐང་པ་སྐོང་མི་དགོས་ན་ར་ཡང་ཐོབ་སྟེ་སྦྱོར་བའི་དཔེ་རིམ་པ་བཞིན་བརྗོད་ན། །ཏུའི་དཔེ་རྟག་ཏུ་རབ་ཏུ་ཤིན་ཏུ་ལྟ་བུ་དང༌། །དུའི་དཔེ་སྟེང་དུ་སྣོད་དུ་རྒྱན་དུ་ཟོ། །ལམ་དུ་མྱུར་དུ་འཇལ་དུ་སོང་ལྟ་བུ། །སུའི་དཔེ་རྗེས་སུ་ཕྱོགས་སུ་ལྟ་བུ་དང་རུ་རའི་དཔེ་འདི་རུ་འདིར་དགའ་རུ་དགར་ཆུག་ལྟ་བུ་སྟེ་ན་ལ་གཉིས་ནི་ཁྱད་པར་ལ་མི་ལྟོས་པས་ཐམས་ཅད་ལ་ཅི་
167.	བདེར་སྦྱར་རོ། །	ཚིག་སྔ་ཕྱི་མཚམས་སྦྱོར་བའམ་རྒྱན་སྡུད་ཀྱི་ཀྱང་འང་ཡང་རྣམས་ཀྱི་སྒྲ་སྦྱོར་ནི། །རྗེས་འཇུག་ག་ད་བ་འཇུག་ཡང་འཇུག་གི་ས་ཉིད་དང་ནི། །ད་དྲག་ཐོབ་པའི་རྗེས་སུ་ཀྱང་དང༌། །ང་ན་མ་འ་ར་ལ་དྲུག་གི་རྗེས་སུ་ཡང་དང༌། །མཐའ་རྟེན་འ་དངོས་སུ་མེད་པའི་མཐར་འང་དང་ནི། །ཚིག་རྐང་པ་ཁ་སྐོང་བའི་ཚེ་ཡང་ཐོབ་སྟེ་དཔེར་བརྗོད་འདི་ལྟར། །ཀྱང་གི་དཔེ་བདག་ཀྱང་འབད་ཀྱང་དོན་གྲུབ་ཀྱང༌། །བྱས་ཀྱང་རྟོགས་ཀྱང་འོན་ཀྱང་ལྟ་བུ་ཡང་གི་དཔེ་མ་བྱུང་ཡང༌། །བྱོན་ཡང་ནམ་ཡང་འགའ་ཡང་འགའང་ནི། །སླར་ཡང་མཇལ་ཡང་ལྟ་བུ་འང་ཡང་ཁ་སྐོང་མི་དགོས་པ་དང་དགོས་པའི་དཔེ་བློའང་དང་བདེ་ཡང་ཞེས་པ་ལྟ་བུའོ། །	མིང་གི་མཐའི་པ་དང་བ་སྒྲའི་སྦྱོར་ཚུལ་གྱི་དབྱེ་བ་ནི། །ག་ད་ན་བ་མ་ས་དང༌། །ད་དྲག་ཅན་གྱི་མཐར་པ་དང་ནི། །ང་འ་ར་ལ་དང་འ་མཐའ་རྟེན་དངོས་སུ་མེད་པའི་མཐའི། །བ་ཕྱེད་ཝར་འབོད་པ་རྣམས་ལ་བ་ཐོབ་ཅིང༌། །སྦྱོར་ཚུལ་བཤད་མ་ཐག་པ་ལས་གཞན་དུ་བ་ཐོབ་པའི་ཡུལ་འགའ་ཞིག་ལ་པ་ཉིད་སྦྱར་བ་ལེགས་ཏེ་དཔེར་ན། །པའི་དཔེ་ཟག་པ་མེད་པ་ཕན་པ་མཆོག །ཐོབ་པ་དམ་པ་མཁས་པ་རུ། །གྱུར་བ་ལྟ་བུ་བའི་དཔེ་དང་བ་ལ་དགའ་བ། །མྱུར་བར་མཇལ་བར་སྤྲོ་བ་ལྟ་བུ་ལས། །གཞན་ལ་པའི་དཔེ་ལུང་པ་མདའ་པའི་འབྱོར་པ་ཡིས། །ཡུལ་པ་ཕུ་པ་ཚིག་སོགས་ལ་དཔྱད་ན་མིང་མཐའ་འདྲེན་ཚུལ་ལམ་སྒྲ་སྦྱོར་མ་ངེས་པས་སྣ་ཚོགས་སུ་འགྱུར་བར་སྣང་ལ་འདི་དག་གི་ཚིག་དོན་ཞིབ་མོ་སུམ་རྟགས་ལས་ཤེས་པར་བྱའོ། །	གཅོད་མཚམས་སུ་ཤད་ཐོབ་ཚུལ་ནི་མཐའ་རྟེན་རྗེས་འཇུག་ག་ཡོད་པ་ཡི་མཐར། །ཆིག་ཤད་བྱ་ཞིང་ང་ཡིག་མ་གཏོགས་པའམ་བོར་བའི་ལྷག་མར། །ཤད་ཀྱི་གོང་རྣམས་སུ་ཕྱི་མའི་ཚེག་སྤང་བར་བྱ་ལ། །དོན་མང་པོ་གྲངས་སུ་
168.	བགྲངས་པའི་མིང་གི་ནི། །མཚམས་ན་ཚེག་ཤད་དེ་ས་དང༌། །ཆུ་དང༌། མེ་དང༌། རླུང་དང༌། །ནམ་མཁའ་ཞེས་པ་ལྟ་བུ་དང་དོན་འབྲིང་འབྱེད་པར་ཆིག་ཤད་དེ་སྡུག་བསྔལ་བདེན་པ་དང༌། ཀུན་འབྱུང་བདེན་པ་དང༌། །ཞེས་པ་ལྟ་བུ་དང༌། དོན་ཉུང་རྫོགས་ཚིག་ཐོབ་པའི་མཚམས་སུ་ཆིག་ཤད་དེ་ཟའོ། །ཤའོ་ཞེས་པ་ལྟ་བུ། །ཚིགས་སུ་བཅད་པའི་རྐང་པའི་མཐའ་རྣམས་སུ་ཉིས་ཤད་དང། །ལྷུག་པའི་སྡེ་ཚན་རྫོགས་པའི་མཚམས་ཀྱི། །སྣ་རུ་ཅན་གྱི་མཐར་ཉིས་ཤད་བྱ་བར་འོས་ཤིང༌། །ཚིག་དོན་གྱི་སྡེ་ཚན་ཆེན་པོ་རྫོགས་པའི་མཚམས་བམ་པོ་ལྟ་བུ་དང༌། །ལེའུ་དང་སྐབས་ཀྱི་མཚམས་ལྟ་བུར་བཞི་ཤད་ཐོབ་བོ། །	བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། །རྣམ་དབྱེ་དང་ཚིག་ཕྲད་ཀྱི་སྒྲ་སྦྱོར་དང་ཤད་ཐོབ་ཚུལ་སོགས་གཅེས་པ་སྟེ་ཉེར་མཁོ་སྣ་ཚོགས་ཐུན་མོང་དུ་བཤད་པ་སྟེ་ལེའུ་གཉིས་པའི་བཤད་པའོ། །  ད་ནི་འཕུལ་སྔོན་འཇུག་དང་མཐའ་རྟེན་རྗེས་འཇུག་དང་ར་སའི་མགོ་འདི་དག །མེད་དགོས་པ་ལ་སྦྱོར་བའི་འཁྲུལ་པ་དང་ཡོད་དགོས་པ་ལ་སྤོང་བའི་འཁྲུལ་པ་དང༌། །གང་ཡང་རུང་བའི་གདམ་ང་ཅན་ལ་ཡོད་མེད་མཐའ་གཅིག་ཏུ། །འཛིན་པའི་འཁྲུལ་པ་སྤོང་བའི་ཚུལ་ཅུང་ཟད་བཤད་པར་བྱ་སྟེ། །	འཕུལ་ལ་རྔ་ཡབ་དང་གེ་སར་ཀེ་སར་སིལ་སྙན་དང༌། །མངོན་སུམ་ཕུན་སུམ་ཚོགས་པ་དང་སིལ་སིལ་སུམ་ཅུ་སོགས་ལ། །གས་འཕུལ་བྲིས་ན་ནོར་བ་ཡིན་ཏེ་མེད་པར་བཤད་པའི་ཕྱིར་རོ་གཤའ་མ་དང༌། །གཤགས་འབྱེད་དང་གཤམ་གསལ་སོགས་ལ་གས་འཕུལ་མེད་ན་ནོར་ཞིང༌། །སར་པ་ལྟ་བུར་ག་ཡོད་མེད་གང་ཡང་རུང་
169.	ངོ༌། །	སྐྱིལ་ཀྲུང་དང་ཀར་སོགས་ལ་དས་འཕུལ་མེད་ཅིང༌། །དགུང་ལོ་མཚན་དགུང་ལོང་ཁྲིད་ཀྱི། །དམིགས་བུ་དང་དམིགས་པ་སོགས་ལ་མེད་ན་ནོར་ལ། །སྙན་དངགས་སོགས་ལ་ད་ཡོད་མེད་གང་ཡང་རུང་སྟེ་སྙན་ངག་ཀྱང་འཐད་པའི་ཕྱིར་རོ། །	ཕྱག་དར་ལག་དར་མ་གད་མོ་དང་། །སོ་མང་གི་སྐྲ་ཤད་དང་སེར་བ་སོགས་ལ་བས་འཕུལ་བ་སྤང་བར་བྱ་ཞིང༌། །བསེར་བུ་སྐྱོ་བསངས་རྒྱ་མོ་དང་བལ་མོ་བཟའ། །ཕྱི་བདར་དང་མདུན་བདར་བདག་པོ་སོགས་ལ་བས་འཕུལ་མེད་ན་ནོར་བ་ཡིན་ལ། །སྔོ་བསངས་ལྟ་བུར་བ་ཡོད་མེད་གང་ཡང་རུང་ངོ༌། །	ཐ་གྲུ་ཡུལ་གྲུའམ་རྒྱ་ཁྱོན་ཐ་མ་ཚར་དུ་དངར། །ཚོན་རྩི་དང་ནང་ཚན་སོགས་ལ་མས་འཕུལ་བ་སྤང་དགོས་ཤིང༌། །མཐེ་བོ་མཐེ་བོང་མཚེ་མ་སྔོ་སྨན་གྱི་མཚེ། །ཁྱིམ་མཚེས་དང་མཚན་མ་མཚེའུ་སོགས་ལ་མ་མེད་ན་ནོར་ལ། །ཐུན་མོང་དང་སྨན་ཚན་སོགས་ལ་མ་སྔོན་དུ་འཇུག་མི་འཇུག་གང་ཡང་རུང་ངོ༌། །	ཚོང་གི་དུས་དང་ཁམས་དང་ཚོགས་པ་ཚོམས། །ཕྲ་མ་ཁོན་འཛིན་ཁྲོ་བོ་ཁྲོས། །རིམ་གྲོ་ཕྲ་མོ་ཕྲ་བ་ཕོངས་པ་དང༌། །ཕྱུག་པོ་དང་ཕངས་པ་སོགས་ལ་འས་འཕུལ་བ་སྤང་ལ། །མཐའ་འཁོབ་འཁྲི་ཤིང་སྣུམ་གྱི་འཁུར་བ་དང༌། །ཚུལ་འཆོས་དང་འཕོང་སྐྱེན་སོགས་ལ་འ་མེད་ན་ནོར་བ་ཡིན་ཞིང༌། །ཕྲིན་ལས་ཕྲེང་བ་སོགས་གདམ་ང་ཅན་ཡིན་པས་འ་ཡོད་མེད་གང་ཡང་རུང་བའི་ཚུལ་ཤེས་པར་བྱའོ། །	རྗེས་འཇུག་ལ་ཡི་གེ་མྱུ་གུ་ལུ་གུ་རྒྱུད། །ཤཱཀྱ་དང་ཆོ་ག་སོགས་ལ་གའི་མཐའ་རྟེན་སྤང་བར་བྱ་ཞིང༌། །ཕྲག་དོག་ཕྲུག་གུ་ཤུག་པ་ལྟ་བུར་ག་མེད་ན་ནོར་བ་ཡིན་ནོ། །	པུས་མོའི་ལྷ་ང་སླ་ང་དང༌། །སྒོ་ང་སོགས་ལ་ང་མཐའ་རྟེན་བྲིས་ན་ནོར་བ་ཡིན་ལ་འོན་ཀྱང་བསྡུས་ན་པུས་ལྷང་ལྕགས་སླང་བྱ་སྒོང་ཞེས་འབྱུང་བ་འདི་ལྟ་བུ་ག་མཐའ་སོགས་རིགས་འགྲེ་བཏུབ་
170.	པ་གོང་འོག་ཀུན་ལ་སྦྱར། །	ཡི་དམ་ལྷ་དང་དམ་བཅའ་ཡི་རང་ཡི་དྭགས་དང༌། །སྲི་ཞུ་དང་ཡི་ཆད་སོགས་ལ་ད་མཐའ་རྟེན་ནོར་ལ། །སྐ་ཅིག་ལྟ་བུར་ད་མཐའ་ཡོད་མེད་གང་ཡང་རུང་ངོ༌། །	སེ་མོ་དོ་ལ་ན་མཐའ་རྟེན་སྤང་བར་བྱ་ཞིང༌། །བྱན་མོ་དང་སེན་མོ་ལྟ་བུར་ན་མཐའ་མེད་ན་ནོར། །	ལྷ་རིགས་ཀྱི་བཙུན་པ་བཟའ་བཏུང་ཟས་སྐོམ་གདུ་བུ་དང༌། ལེ་བརྒན་དང་སྡེ་བརྒྱད་སོགས་ལ་བ་མཐའ་རྟེན་ནོར། །	རྒྱ་འདྲེ་འཁྲུག་པའམ་རྒྱའི་འདྲེ་ཁ་མཆུ་ར་མདའ་དང༌། །ར་མཉེ་ན་བཟའ་རྩྭ་མཆོག་གྲོང་ཀུ་ཤའི་གྲོང༌། །རྒྱ་མཚོ་དང་སྐྱེ་མཆེད་སོགས་ལ་མ་མཐའ་རྟེན་ནོར། །	ལྷ་རྗེ་མདོ་རྒྱུད་ང་རྒྱལ་ཅན། །བྱ་རྒོད་རྡོ་རྗེ་མཐའ་རྟེན་རྗེས་འཇུག་སོགས་དང༌། །ལྷ་རྟེན་སྐུ་རྟེན་སོགས་དང་བཀའ་རྟགས་སོགས་ལ་ར་མཐའ་རྟེན་མེད་ཅིང༌། །དུར་ཁྲོད་མདོར་བསྡུས་དང་གསར་པ་ལྟ་བུ་ལ་ར་མཐའ་མེད་ན་ནོར་ལ། །བདེར་གཤེགས་ཞེས་པ་ལྟར་ལ་དོན་དངོས་སུ་ཡོད་པའམ་ཡང་ན་སུ་ག་ཏའི་སྒྲ་ལྟར་བདེ་གཤེགས་ཞེས་རྣམ་དབྱེ་མེད་ཀྱང་རུང་ལ་དེ་བཞིན་དུ་བདེར་བཀོད་སོགས་ལ་ར་ཡོད་མེད་གང་ཡང་རུང༌། །	སྙུན་གྱི་གཉེན་པོ་གསོས་སྨན་ཁ་དྲོ་ལེགས་པ་སོགས་དང༌། །གཟུངས་གྲྭ་རྔ་དང་སཱ་ལ་སོགས་ལ་ལ་མཐའ་རྟེན་ཡོད་ན་ནོར། །	རིག་སྔགས་གསུང་རབ་མཁྱེན་རབ་དང༌། །ནམ་འཕང་གོ་འཕང་ཁྲི་འཕང་མཆོག །སྔགས་ཀྱི་བསྐྱེད་པའི་རིམ་པ་དང་རྫོགས་པའི་རིམ་པ་གཉིས་འདུ་ཤེས་དང༌། །མཁའ་སྤྱོད་དག་ཞིང་སོགས་ས་སྤྱོད་རྒྱལ་པོ་སོགས་དོ་ཤལ་གྱི་འཕྲེང་བ། །ཉམ་ཆུང་ཉམ་ཐག་ཉམ་ང་བ། །ལོག་པར་རྟོག་པ་ལོག་པར་འཛིན་པ་སོམ་ཉི་ཐེ་ཚོམ་ཆོམ་རྐུན་དང༌། །ཆོ་ག་དང་སོ་ག་སོགས་ལ་ས་མཐའ་རྟེན་ཡོད་ན་ནོར་ཞིང༌། །ལྷས་བྱིན་ཀླུས་བྱིན་གདམས་ངག་དང་རྟོགས་པ་རྟགས་པ་ལ་སོགས་པ། །མང་པོ་ཞིག་ལ་ས་མཐའ་
171.	མེད་ན་ནོར་ལ། །དྲི་བཟངས་རྒྱུད་མངས་གོ་རིམས་དང༌། །འཁོར་ལོས་སྒྱུར་བ་ཞེས་ཕུར་བུས་ཐོབ་ཀྱི་རིགས་པས་ས་མཐའ་ཡོད་པའམ་འཁོར་ལོ་སྐོར་བ་དང་སྐད་དོད་གཅིག་པས་མེད་ཀྱང་རུང་ལ་དེ་བཞིན་དུ་ལག་བཟངས་སོགས་ལ་ས་མཐའ་ཡོད་མེད་གང་ཡང་རུང་སྟེ་གདམ་ང་ཅན་ཡིན་པའི་ཕྱིར་རོ། །	མགོ་ལ་ཀླད་ཀོར་སྟོད་ཀོར་གདུབ་ཀོར་གདུ་བུ་གོར་གོར་དང༌། །པད་ཀོར་པདྨ་འཁོར་བ་སྟེ་ཕྱག་རྒྱའི་ཁྱད་པར་སོགས་ཐན་ཀོར་ཉེ་འཁོར་འོད་ཀོར་གྱི་ཕྲེང་བ། །ཨ་མྲ་ཤིང་གི་ཁྱད་པར་དང་ཉེར་ཀོར་སོགས་ལ་ས་མགོ་སྦྱོར་བ་མེད་ཅིང༌། །ངུར་སྨྲིག་སྨིག་རྒྱུ་དང་སྨྱུག་མ་ལྟ་བུར་ས་མགོ་མེད་ན་ནོར་བ་ཡིན་ལ་འདི་དག་ཕལ་ཆེར་གྱི་ཚིག་དོན་གོང་དུ་རྒྱས་པར་བཤད་པ་དང་སྦྱར་ནས་ཤེས་པར་བྱའོ། །	ཡི་གེ་དང་ཞལ་ཏ་དང་ད་ལྟ་དང༌། །ལ་སོགས་པ་བསྡུ་འོས་མཐའ་དག་བསྡུད་པ་ཐ་དད་ཅེས་པ་ལྟ་བུ་རྣམས་ལ། །སྔ་ཕྱིའི་བར་དུ་ཚེག་མི་བྱེད་པ་ནི་བླུན་པོའི་ལུགས་སུ་ཟད་པས་ཚེག་བྱ་དགོས་སོ། །	དེ་ལྟར་གོང་དུ་བརྡ་སྦྱོར་མདོ་རུ་བསྡུས་ཏེ་ཅུང་ཟད་ཙམ་བཤད་པ་འདིས། །མཚོན་པར་བྱས་ནས་ཡིག་སྦྱོར་ཤིན་ཏུ་རྒྱ་ཆེ་བའི་གནས་རྣམས་གཙུག་ལག་ལས་འབྱུང་བ་དག་ཀྱང་ཤེས་པར་བྱ་ཞིང༌། །རང་རང་སོ་སོའི་བརྡ་ལ་རྣམ་པར་དཔྱོད་པའི་རིག་པས་ཀྱང་དཔྱད་པར་བྱའོ། །སྡེབ་སྦྱོར་མཐའ་དག་པ་ནི་ཡི་གེར་བྲིས་ཏེ་བརྗོད་པས་མི་ལང་ངོ༌། །འདིར་ལེགས་སྦྱར་གྱི་མཚན་འགའ་སྣང་བ་དེ་ཙམ་གྱིས་དཔྱིས་ཕྱིན་དཀའ་ཞིང་ཡི་གེ་ཡང་མཐར་གྱིས་དོགས་ནས་མ་བྲིས་མོད་གཞུན་དོན་སོགས་ལ་ཉེ་བར་མཁོ་བས་སྒྲ་གཞུང་ལས་ཤེས་པར་བྱའོ། །	བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་ལས། །ཡི་གེའི་སྦྱོར་བ་ལ་འཁྲུལ་པ་སྤོང་བ་བཤད་པ་སྟེ་ལེའུ་གསུམ་པའི་
172.	བཤད་པའོ།། །།  དེང་སང་གི་དུས་སུ་བྱིས་པ་བླུན་པོའི་སྐྱེ་བོ་རྣམས་ཀྱི་བློ་ལ། །བརྡ་དག་གི་སྦྱོར་བ་འདི་ཀོ་བརྡ་སྤྲོད་པའི་ལུང་དང་བརྡ་ལ་བརྟེན་པའི་རིགས་པ་གཉིས་ཀྱིས། དོན་གོ་བ་འདིར་རག་ལས་པའི་ཕྱིར་དཔྱད་པར་བྱ་བའི་གཞི་ཆེ་མོད་ཀྱི་དེ་ལས་ལྡོག་སྟེ་ཆུང་བར་རྩི་ཞིང་སློབ་པའི་དཀའ་ཚེགས་ལ་ལྟོས་པ་མེད་པར་ཞར་བྱུང་དུ། །ཤེས་པར་འགྱུར་སྙམ་ཡང་འཆད་རྩོད་རྩོམ་པ་སོགས་ཐ་ན་སྤྲིང་ཡིག་ཚུན་གྱི་རྗོད་བྱེད་འཁྲུལ་པས་བརྗོད་བྱའི་དངོས་པོ་ལ་མགོ་གོ་འཁོར་ཞིང་རྨོངས་པར་སྣང་ངོ༌། །	ཀྱེ་མ་ཤེས་པར་བྱ་བའི་ཕ་རོལ་གྱི་མཐའ་དཔག་ཡས་བསམ་གྱིས་མི་ཁྱབ་ཅིང༌། །ཤེས་བྱ་དེ་དག་ལ་རེ་རེའི་མིང་གི་སྒྲ་འཇུག་པའི་ཡང་། །རྒྱུ་མཚན་འདྲ་འབྲེལ་སོགས་དང་ངེས་ཚིག་སྒྲ་བཤད་སོགས་མི་ཤེས་ན། །ཤེས་བྱ་ཐམས་ཅད་ཀྱི་བརྡ་དག་པའི་སྦྱོར་བ་ཐོབ་ཚུལ་ཇི་ལྟར་འབྱུང་སྟེ་སྒྲ་དོན་སོགས་ལ་རྨོངས་པའི་ཕྱིར་རོ། །	སོ་སོ་ཡང་དག་པར་རིག་པ་བཞི་སྟེ་ཆོས་དོན་ངེས་ཚིག་སྤོབས་པ་ཡིན་ལ་རིམ་པ་ལྟར་གཙུག་ལག་གི་རྗོད་བྱེད་དང་དེའི་བརྗོད་བྱ་དང་སྒྲ་དོན་ནམ་སྐད་དང་མཁྱེན་པ་འདི་དག་ས་དགུ་པ་ལེགས་པའི་བློ་གྲོས། །མ་ཐོབ་པ་དུས་དེ་སྲིད་དུ་ཤེས་བྱའི་ཆོས་མ་ལུས་པ་ཀུན་གྱི། །ངེས་པའི་ཚིག་སོགས་ཤེས་པ་མིན་ལ་དེ་ཡི་ཕྱིར་ན། །ཤེས་བྱ་མཐའ་དག་གི་སྡེབ་སྦྱོར་སོ་སྐྱེ་ལ་སོགས་པ་སུ་ཡིས་ཤེས་ནུས་ཏེ་མི་ནུས་སོ། །	ས་དགུ་པ་མ་ཐོབ་པ་དག་གིས་ཤེས་མི་ནུས་མོད་འོན་ཀྱང་ཤེས་བྱ་ཕྱོགས་རེའི་བརྡ་སྦྱོར་དག་ཀྱང་། །འབད་པ་དུ་མའི་ཚུལ་གྱིས་བརྟག་ཅིང་བཙལ་བར་བྱའི་བཏང་སྙོམས་སུ་མི་བྱ་སྟེ། །རྒྱུ་མཚན་འདི་ལྟར་ཡི་གེའི་སྦྱོར་བ་རྗོད་བྱེད་ལ་འཁྲུལ་ཞིང་ནོར་ན། །བརྗོད་དོན་རྣམས་སུ་འཁྲུལ་པ་འབྱུང་བ་སྨོས་ཅི་ཞིག་དགོས་པའི་ཕྱིར་དོན་ལ་ནོར་ན་ཉིང་དགོས་གཉིས་མི་འཐོབ་བོ། །	ཚུལ་འདི་ནི་གསུང་གི་རབ་བཀའ་དང་དགོངས་འགྲེལ་མ་ལུས་པའི། །ཕྱི་མོ་
173.	རྩ་བར་ཤེས་པས་སྔོན་གྱི་མཁས་པ་མང་པོ་བྱོན་པ་དག་གི །བརྡའི་གཞུང་ལ་བརྟེན་ནས་རྩོམ་པ་པོ་བདག་གིས་ཀྱང་། །བརྡའི་སྦྱོར་བ་སྟོན་པ་འདི་ཉིད་ཁོ་ནར་ནན་ཏན་བྱས་པ་ཡིན་ནོ། །	སྔོན་བྱོན་མཁས་པ་དུ་མས་སྦྱར་བར་མཛད་པ་ཡི། །བོད་ཀྱི་བརྡ་སྤྲོད་པ་ཡི་བསྟན་བཅོས་ལ་གྲངས་ཀ་མང་པོ་ཞིག་སྣང་ན་ཡང་། །རྗེ་བྱམས་པ་གླིང་པའི་སྨྲ་རྒྱན་ལྟ་བུ་འགའ་ཞིག་ནི་ཚིག་རྒྱས་ལ་སྐབས་ཀྱི་དགོས་པའི་དོན་ཉུང་བ་དང༌། རྗེ་ཞ་ལུ་ལོ་ཙཱ་བའི་ཟ་མ་ཏོག་ལྟ་བུ་འགའ་ཞིག་ནི་ཚིག་དོན་གཉིས་ཀ་ཧ་ཅང་བསྡུས་པ་དང༌། །སྣར་ཐང་ལོ་ཙཱ་བའི་བརྡ་སྦྱོར་ལྟ་བུ་འགའ་ཞིག་ནི་སྔོན་གྱི་ཡིག་རྙིང་དང་མི་མཐུན་པ་དང༌། །སྟག་སྟོན་གྱི་འོད་ཟེར་བརྒྱ་པ་ལྟ་བུ་འགའ་ཞིག་སྟེ་ཁ་ཅིག་ནི་སུམ་རྟགས་ཀྱི་གཞུང་སོགས་དང་འགལ་བར་སྣང་སྟེ། །རྒྱུ་མཚན་དེ་ཡི་ཕྱིར་ཚིག་ཚོགས་ཉུང་ལ་དོན་རྒྱས་པ་སོགས་དང་ལྡན་པའི། །ལེགས་པར་བཤད་པའི་བསྟན་བཅོས་འདི་ནི་དཔལ་ཁང་པ་བདག་གིས་བརྩམས་པར་བྱས་སོ། །	ངག་སྒྲོན་འདི་ལ་ཁུངས་མེད་པར་རང་གི་བློ་བཟོ་བྱས་པའི་སྐྱོན་མ་མཆིས་ཏེ་རྒྱུ་མཚན་ནི། ། ཚད་ལྡན་གྱི་མཁས་པའི་གཞུང་ན་གསལ་བའི་ལེགས་བཤད་ལ་ཡང་དག་པར་བརྟེན་ཅིང༌། །གསར་རྙིང་གི་བརྡ་དང་རྒྱ་སྐད་དང་བོད་ཀྱི་སྐད། །ལ་སོགས་པ་དག་ཞིབ་མོར་དཔྱད་དེ་བཀོད་པའི་ཕྱིར་རོ། །	 ལྟ་བ་སོགས་སྙིགས་མ་ལྔ་བདོ་བའི་དུས་ཀྱི་མི་རྣམས་ནི་གནས་གནས་མིན་རྣམ་པར་དཔྱོད་པའི་བློ་གྲོས་ཀྱི་མིག་དེ། ། ཕྱོགས་སུ་ལྷུང་བའི་ལིང་ཏོག་གིས་བསྒྲིབས་པར་བྱས་ནས། ། དྲང་ཞིང་གཟུ་བོར་གནས་པའི་བློ་གྲོས་བཟང་པོ་ཡིས་ཚིག་དོན་ལེགས་པར་བཤད་པ་དག་ལ། །མི་རྟོག་མི་དཔྱོད་པར་དོན་མཐུན་མེད་ཀྱང་འཇིག་རྟེན་ན་གྲགས་པ་གང་ཆེའི་རྗེས་སུ་འབྲང་བར་བྱེད་དོ། །	མཁས་པའི་ངག་གི་སྒྲོན་མའི་བསྟན་བཅོས་འདི་ཀོ་ལེགས་པར་
174.	བཤད་པའི་འོད་ཟེར་སྟོང་ཕྲག་དང་ལྡན་མོད། རྩོམ་པ་པོ་ཉིད་ཀྱང་རྣམ་དཔྱོད་ཀྱི་བློ་བཟང་པོའི་ནོར་དང་ལྡན་པར་གྱུར་ན་ཡང་རིགས་རུས་དང་གཟུགས་བྱད་དང་ལོངས་སྤྱོད་འབྱོར་པ་ཉམ་ཆུང་ཞིང་དམན་པ་བདག་གིས་སྦྱར་བར་བྱས་པའི་ཕྱིར་ཞེས་པ་རྒྱུ་མཚན་དུ་བཟུང་སྟེ། རབ་རིབ་ལྟ་བུའི་བློ་གྲོས་ངན་པ་ཅན་རྣམས་ཀྱིས་རིང་དུ་སྤངས་ནས་བླུན་པོ་མཁས་པར་རློམ་པ་སོ་སོའི་འཁོར་གྱི་ཚོགས་མང་ཞིང་འབྱོར་པ་རྒྱས་ལྡན་གྱི་སྨྲ་སྒོ་ནས། ། ཉེས་པར་བཤད་པ་དཔེར་ན་སྲིན་བུའི་ཁ་ཡི་འོད་དང་མཚུངས་པ་ལ་བརྡ་སྦྱོར་གྱི་རྨོངས་པའི་མུན་པ་དེ་སེལ་བའི་ཕྱིར་རྒྱུག་པར་བྱེད་དོ། །	རྩོམ་པ་པོ་བདག་གིས་བསྟན་བཅོས་འདིར་ནན་གྱིས་འབད་ནས་སྦྱར་བའི་བསོད་ནམས་ཀུནྡ་ལྟར་དཀར་བ་དང༌། ། ཕྱོགས་གྲལ་གཟུ་བོར་གནས་ཤིང་རྣམ་འབྱེད་ཀྱི་བློ་རབ་ཏུ་གསལ་ལ་འདོད་པས་དོན་དུ་གཉེར་བ་དང་ལྡན་པ་སྟེ་ཆོས་གསུམ་ཚང་པའི། །སྐྱེས་བུ་སོགས་འགའ་ཞིག་ལ་གཞུང་འདི་ཡིས་ཕན་པ་འབྱུང་སྲིད་ན། །དེ་ལྟ་བུ་ལས་བྱུང་བ་ཡི་དགེ་བ་རྣམས་སེམས་ཅན་མཐའ་དག་བླ་ན་མེད་པའི་བྱང་ཆུབ་ཐོབ་པའི་ཕྱིར་ཡོངས་སུ་བསྔོ་བར་བྱའོ། །  བོད་ཀྱི་བརྡའི་བྱེ་བྲག་གསལ་བར་བྱེད་པའི་བསྟན་བཅོས་ཚིག་ལེའུར་བྱས་པ་མཁས་པའི་ངག་གི་སྒྲོན་མ་ཞེས་བྱ་བ་འདི་ནི། །སྡོམ་བརྩོན་མཁྱེན་པ་དང་བརྩེ་བའི་མངའ་བདག་ཏུ་གྱུར་པ་བྱང་པ་ལུས་སྲོག་འཚོ་བར་མཛད་པའི་སྨན་པ་ཀརྨྨ་འོད་ཟེར་བའི་གསུང་ངག་གིས་བསྐུལ་བའི་རྐྱེན་བྱས་ཏེ། །དེའི་ངོར་ཤཱཀྱའི་ཏོག་གི་རྗེས་འཇུག་དགེ་སློང་མཚན་ངག་དབང་ཆོས་ཀྱི་རྒྱ་མཚོ་དབྱངས་ཅན་སྙེམས་པའི་སྡེའམ་དཔལ་སྒང་ངམ་དཔལ་ཁང་པ་ཆོས་མཛད་ལོ་ཙཱ་བ་ཞེས་བྱ་བས། །རྣམ་འཕྱང་གི་ལོ་ཐ་སྐར་གྱིས་ཉ་བ་སྟོན་ཀའི་ཟླ་བ་འབྲིང་པོའི་གྲལ་གྱི་
175.	ཚེས་བཅོ་ལྔ་ལ་འཕགས་པ་སྤྱན་རས་གཟིགས་ཀྱི་རྣམ་འཕྲུལ་ཀརྨ་པའི་སྒར་ཆེན་དུ་ལེགས་པར་གྲུབ་ཅིང་རྫོགས་པར་བགྱིས་པའོ། །  གནས་ལྔའི་གཟིགས་ལ་འཇུག་ན་ཀུན་མཁྱེན་གྱི། །གླིང་དུ་སོན་ཞེས་ཟླ་མེད་སྟོན་པས་གསུངས། །འདིར་མཆིས་དགོངས་འགྲེལ་བཅས་རྟོགས་གངས་ཅན་པའི། །བརྡ་སྤྲོད་ལ་ལྟོས་འདི་ཡང་བསྟེན་པར་འོས། །སྡེ་སྣོད་འདབ་བརྒྱ་ཕྱེ་ནས་ཟག་པའི་རྩི། །མཁའ་མཉམ་འགྲོ་བ་ཡོངས་ཀྱི་མྱོད་སླད་སྦྱར། །བརྡ་དོན་སྦྱོར་བ་མི་མཐུན་བདག་གིས་ཉེས། །འཁྲུལ་མེད་སྟོན་པ་བླ་མའི་དྲིན་གྱིས་ཡིན། །འདི་ཡིས་ལུང་ལ་རྨོངས་སེལ་བརྗོད་པ་མཛེས། །རྟོགས་པའི་ཆོས་དོན་རྣམ་ངེས་རབ་ཏུ་གསལ། །བཅོམ་ལྡན་སྐྱེས་བུ་ཚད་མར་སྒྲོག་པ་ལས། །མ་ལུས་སེམས་ཅན་བསྟན་ལ་འཇུག་པར་ཤོག །ཕལ་ཆེར་དོན་མེད་དོན་ཡོད་རྣམ་ཀུན་ཏུ། །དོན་ཡོད་བཤད་ཕྱིར་གཞན་ལ་ཉེ་སྦྱོར་དཀའ། །གལ་ཏེ་ཕན་ན་འདི་དང་གཞན་གྱི་མ། །རྣམ་མཁྱེན་གོ་འཕང་མྱུར་དུ་འཐོབ་གྱུར་ཅིག །བོད་ཀྱི་བརྡ་སྤྲོད་པའི་བསྟན་བཅོས་ངག་སྒྲོན་གྱི་འགྲེལ་པ་ཚིག་གསལ་ཞེས་བྱ་བ་འདི། །རྒྱ་གར་ནུབ་ཕྱོགས་ཀྱི་རྒྱུད་དུ་བྱུང་བ་བསྟན་འཛིན་རྒྱལ་མཚན་གྱིས་སྦྱར་བའོ། །སྡེ་དགེ་ཆོས་རྒྱལ་ཆེན་པོའི་ལྷ་སྲས་ཚེ་དབང་བདུད་འདུལ་མཆོག་གིས་སྒྲ་རིག་གསན་སྐབས་འདི་ལྟར་རྩོམ་པར་བཀས་བསྐུལ་ཏེ། གྲུབ་འཕྲལ་སྲས་མོ་གཡུ་སྒྲོན་ལགས་ནས་སྤར་དུ་བསྒྲུབས་པ་མེ་གླང་ལོར་སྤར་དཔོན་བླ་མ་དམ་པ་ཏིང་འཛིན་ཆོས་གྲགས་ཀྱིས་ཞུ་དག་ལེགས་པར་གྲུབ་པ་འདིས་བརྡ་སྤྲོད་ཚིག་ལ་མི་རྨོངས་ཤིང༌། གསུང་རབ་དོན་གནས་འཁྲུལ་མེད་རྟོགས་ཏེ་རྒྱལ་བསྟན་གསལ་བར་འགྱུར་ཅིག། །།དགེའོ། །མངྒ་ལཾ།
176.	པར་བྱང་སྨོན་ཚིག་ནི། ཨོཾ་སྭསྟི་སིདྡྷི་རསྟུ། དེང་འདིར་གསུང་རབ་རིན་ཆེན་འཕྲུལ་པར་དུ། །བཞེངས་དགེས་ལེགས་བྱས་འདིས་མཚོན་དུས་གསུམ་དུ། །བགྱིས་པའི་དགེ་ཚོགས་དྲི་མ་མེད་པ་རྣམས། །གཅིག་ཏུ་བསྡོམས་ཏེ་མཐུན་རྐྱེན་སྒྲུབ་རྣམས་དང༌། །བསྟན་པའི་སྦྱིན་བདག་ཚེ་རིང་འབྱོར་ལྡན་ཞིང༌། །མ་གྱུར་ནམ་མཁའི་མཐའ་མཉམ་འགྲོ་བ་ཀུན། །སྒྲིབ་གཉིས་བྱང་ཞིང་ཚོགས་གཉིས་མྱུར་རྫོགས་ཏེ། །བླ་མེད་རྣམ་གྲོལ་ཐོབ་པའི་རྒྱུ་རུ་བསྔོ། །བསྟན་འཛིན་དམ་པ་གང་ན་སུ་བཞུགས་རྣམས། །སྐུ་ཚེའི་རྐྱེན་གེགས་མཐའ་དག་རབ་ཞི་ནས། །བསྟན་འགྲོའི་དོན་ཆེན་བླ་མེད་མཛད་བཞིན་དུ། །དམ་ཆོས་བདུད་རྩིའི་སྦྲང་ཆར་འབེབས་གྱུར་ཅིག །ཡངས་པའི་རྒྱལ་ཁམས་ཀུན་ཏུ་ལོ་ལེགས་ཤིང༌། །ནད་མུག་འཁྲུག་རྩོད་ཐམས་ཅད་ཞི་བ་དང༌། །མི་མཐུན་རྒུད་པའི་མིང་ཡང་མི་གྲགས་པར། །རྫོགས་ལྡན་དང་པོའི་ལང་ཚོ་འཆར་བར་ཤོག །དེའི་མཐུས་ཁ་བ་རིས་པའི་སྐྱེ་དགུའི་ཡིད། །རྣམ་དཀར་དགེ་བའི་ལས་ལ་ཕྱོགས་པ་དང༌། །མཐུན་རྐྱེན་ལེགས་ཚོགས་གོང་ནས་གོང་འཕེལ་ཏེ། །དམ་ཆོས་འཛིན་པའི་སྣོད་དུ་རུང་བར་ཤོག །འཇིག་རྟེན་དབང་ཕྱུག་ཕྱག་ན་པདྨོ་ཡི། །ཞབས་པད་བྷོ་ཊའི་ལྗོངས་འདིར་མྱུར་བཀོད་དེ། །ཞི་བསིལ་ཆོས་ཀྱི་བདུད་རྩིའི་ཟིལ་མངར་རོར། །ལོངས་སུ་སྤྱོད་པའི་སྐལ་བཟང་མྱུར་འཆར་ཤོག །ཁྱད་པར་བསྟན་པའི་སྙིང་པོ་སྒྲུབ་བརྒྱུད་ཀྱི། །རིང་ལུགས་དྲི་མེད་ས་ཆེན་ཡོངས་ཁྱབ་སྟེ། །བསྟན་པ་འཛིན་པའི་སྐྱེས་བུ་དམ་པ་རྣམས། །སྐུ་ཚེ་མི་འགྱུར་ཚེ་ལྷའི་ངོ་བོར་བརྟན། །ཕྲིན་ལས་མི་ཟད་ཉི་ཟླའི་འོད་དང་སྡེབ། །འདུས་ཚོགས་དགེ་འདུན་བགྲང་ཡས་རྒྱུ་སྐར་ལ། །ཟབ་རྒྱས་ཆོས་ཀྱི་གྲུ་ཆར་འབེབས་པར་ཤོག །ལྷ་རྣམས་མཁའ་ལ་ཤིས་པའི་གླུ་དབྱངས་ལེན། །འགྲོ་རྣམས་བདེ་ཞིང་སྐྱིད་པའི་ཡུན་དུ་འཚོ། །ཀླུ་རྣམས་དགའ་བས་ནོར་འཛིན་དབྱིག་གིས་བཀང༌། །མཐར་ཐུག་སངས་རྒྱས་ཡེ་ཤེས་ཐོབ་པར་ཤོག །ཅེས་པའང་ ༧ རྒྱལ་དབང་ཀརྨ་པ་ཨོ་རྒྱན་ཕྲིན་ལས་རྡོ་རྗེ་མཆོག་དགུང་གྲངས་བཅུ་གསུམ་སྟེང༌། འོག་མིན་མཚུར་ཕུའི་གདན་སར་ལྗགས་རྩོམ་གནང་བའི་རྟེན་གསུམ་གསར་བཞེངས་ཀྱི་དགེ་བསྔོའི་སྨོན་ཚིག་བྱིན་རླབས་ཅན་ནོ།། །།
