བློ་བཟང་རྒྱལ་མཚན་གྱིས་བསྒྲིགས་ཏེ་བསྟན་པ་རྒྱ་མཚོས་ཞུས་པའོ།
		མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས་པ།
			1957ལོའི་ཟླ5པར་པར་གཞི1པོ་པ་བསྒྲིགས་པ།
			1995ལོའི་ཟླ10པར་མཚོ་སྔོན་དུ་པར་ཐེངས2པ་བརྒྱབ་པ།
				དེབ་རེར་སྒོར12.00ད་ཐེངས་ནང་འཇུག་བྱེད་མཁན་རྒན་བློ་བཟང་རྒྱ་མཚོ་མཆོག 	
1.	༄༅། ། སུམ་ཅུ་བ་དང་རྟགས་ཀྱི་འཇུག་པའི་རྩ་བ་བཞུགས་སོ། ༄༅། །རྒྱ་གར་སྐད་དུ། བྱཱ་ཀ་ར་ཎ་མཱུ་ལ་ཏྲིཾ་ཤད་ནཱ་མ། བོད་སྐད་དུ། ལུང་སྟོན་པ་སུམ་ཅུ་པའི་རྩ་བ་ཞེས་བྱ་བ། སྨྲ་བའི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། གང་ལ་ཡོན་ཏན་མཆོག་མངའ་བའི། །དཀོན་མཆོག་དེ་ལ་ཕྱག་འཚལ་ལོ། གང་གིས་སྒྲ་དབྱངས་གསུངས་པ་ཡི། ། འཇམ་པའི་དབྱངས་ལ་ཕྱག་འཚལ་ལོ། གང་གིས་མིང་གཞི་སྔོན་གསུངས་པའི། ། རྟག་ཞི་བ་ལ་འཚལ་ལོ། སྡེབ་སྦྱོར་ལེགས་མཛད་མཁས་རྣམས་དང་། ། བླ་མ་ལ་ཡང་འཚལ་ལོ། བསླབ་པ་ཀུན་གྱི་གཞི་འཛིན་ཅིང་། 	། རིག་བྱེད་སྨྲ་བ་རྣམས་ཀྱི་རྒྱུ། མིང་ཚིག་བརྗོད་པ་ཀུན་གྱི་གཞི། ། ཡི་གེའི་སྦྱོར་བ་བཤད་པར་བྱ། ཡི་གེ་ཨཱ་ལི་ཀཱ་ལི་གཉིས། །ཨཱ་ལི་གསལ་བྱེད་ཨི་སོགས་བཞི། ཀཱ་ལི་སུམ་ཅུ་ཐམ་པའོ། ། དེ་ལས་རྗེས་འཇུག་བཅུ་ཡིན་ཏེ། དེ་ལས་ལྔ་ནི་སྔོན་དུའང་འཇུག	། མི་འཇུག་པ་ནི་ཉི་ཤུ་འོ། ཀཱ་ལི་ཕྱེད་དང་བརྒྱད་སྡེ་ནི། 	། བཞི་བཞི་དག་ཏུ་ཕྱེ་བ་ལ། དང་པོ་གསུམ་པ་བཞི་པ་ཡི། 	། མས་གཉིས་དྲུག་པའི་གསུམ་པ་དང་། བདུན་པ་ལ་ནི་ཤ་མ་གཏོགས། 	། རྗེས་འཇུག་ཡི་གེ་བཅུ་རུ་འདོད།
2.	རྗེས་འཇུག་ཡི་གེ་བཅུ་བོ་ལས། ། དང་པོ་གསུམ་པ་ལྔ་བ་དྲུགབདུན་པ་རྣམས་ནི་སྔོན་དུའང་འཇུག	། མིང་གཞི་གཉིས་སམ་གསུམ་སྦྲེལ་ལམ། དེ་ལ་དབྱངས་ཀྱི་བཞིར་ལྡན་ཡང་། 	། གང་དུའང་འཇུག་མིན་སྦྱར་བའང་མིན། རྗེས་འཇུག་ཡི་གེ་བཅུ་བོ་ནི། ། མིང་གང་གི་ནི་མཐར་སྦྱར་བ། དེ་ལ་ཨཱ་ལི་བཞི་བ་སྦྱར། །
སླར་བསྡུ་བར་ནི་ཤེས་པར་བྱ། རྗེས་འཇུག་ཡི་གེ་བཅུ་བོ་ལས། ། གང་མིང་མཐའ་ན་བཅུ་པ་གནས། དེ་ལ་ཨཱ་ལི་གཉིས་པ་སྦྱར། 	། གང་མིང་མཐའ་ན་བརྒྱད་པ་གནས། དེ་ལ་གཉིས་པ་ཨུ་ཡང་སྦྱར། ། གང་མིང་མཐའ་ན་གསུམ་པ་དང། དེ་བཞིན་མིང་གཞིའི་བདུན་པའང་གནས། ། དེ་ལ་ཨཱ་ལི་གཉིས་པ་སྦྱར། བཞི་པ་དགུ་པ་དངོས་ཀྱང་སྟེ། ། ལས་དང་ཆེད་དང་རྟེན་གནས་དང་། དེ་ཉིད་ཚེ་སྐབས་ལ་སྒྲ་ཡིན། 	། རྗེས་འཇུག་ཡི་གེ་བཅུ་བོ་ནི། ཨི་དང་མཐུན་ལུགས་འདི་ཞེས་བྱ། ། དང་པོ་གཉིས་ལ་དང་པོ་མཐུན། གསུམ་ལྔ་བཅུ་ལ་ཀྱ་དང་སྦྱར། ། བདུན་པ་ཉིད་ལ་བདུན་པ་སྟེ། ལྷག་མ་རྣམས་ལ་གྱ་སྦྱར་བ། །
དེ་དག་ཨི་སྦྱར་འབྲེལ་བའི་ས། དེ་ཉིད་ལ་ནི་བཅུ་བ་སྦྱར། ། བྱེད་པ་པོ་རུ་ཤེས་པར་བྱ། ཨཱ་ལི་ཕྱིས་ནས་གཉིས་པ་སྦྱར། ། ཚིག་རྒྱན་གཉིས་དང་སྡུད་པར་འགྱུར།
3.	ལ་དོན་སུ་ལ་ཨི་ཕྱིས་ནས། 	། དེ་ལ་གསུམ་པའི་དང་པོ་སྦྱར། དེ་ལ་ཨཱ་ལི་གསུམ་པ་སྦྱར། 	། དེ་ནི་ལྷག་མ་དང་བཅས་པའོ། རྗེས་འཇུག་ཡི་གེ་བཅུ་བོ་ལ། ། དྲུག་པ་སྦྱར་ན་འབྱེད་སྡུད་ཡིན། རྗེས་འཇུག་ཡི་གེ་བཅུ་བོ་ཡི། ། བཞི་པ་དགུ་པ་ལ་བཅུ་པ། སྦྱར་བ་འབྱུང་ཁུངས་ས་ཡིན་ཏེ། ། དགར་དང་སྡུད་པའང་དེ་བཞིན་ནོ། གང་མིང་བརྗོད་པའི་དང་པོ་རུ། ། ཀྱེ་སྦྱར་བ་ནི་བོད་པ་ཡིན། གང་མིང་མཐའ་དང་མཐུན་པ་ཡི། ། བཞི་པ་ལ་ནི་ཨི་སྦྱར་བ། དགར་དང་བརྣན་པའི་ཚིག་ཏུ་འགྱུར། 	། མིང་གང་རུང་བའི་བར་མཚམས་སུ། གསུམ་པ་ལ་ནི་གཉིས་པ་སྦྱར། 	། དེ་ནི་སྡུད་དང་འབྱེད་པ་དང་། རྒྱུ་མཚན་ཚེ་སྐབས་གདམས་ངག་ལྔའོ། 	། གང་མིང་བརྗོད་པའི་དང་པོ་རུ། དང་པོ་ལ་ནི་གཉིས་པ་སྦྱར། ། སྤྱི་ལ་ཁྱབ་པ་ཉིད་དུ་འགྱུར། གང་མིང་གི་ནི་མ་མཐའ་ན། ། པུ་ལིངྒ་ཡི་སྒྲ་མེད་པ། 		དེ་ལ་པུ་ལིངྒ་སྦྱར་ན། ། བདག་པོའི་སར་ནི་ཤེས་པར་བྱ། གང་མིང་བརྗོད་པའི་ཡ་མཐའ་ན། 	། སྟྲི་ལིངྒ་ཡི་སྒྲ་མེད་པ། དེ་ལ་སྟྲི་ལིངྒ་སྦྱར་ན། ། དགག་པའི་གནས་སུ་ཤེས་པར་བྱ། གང་མིང་གི་ནི་ཡ་མཐའ་རུ། གསུམ་པ་ལ་ནི་ཨེ་སྦྱར་བ། ཐ་སྙད་དབང་དུ་གསུམ་ཡིན་ཏེ། ། དངོས་པོའི་དབང་དུ་བཞི་རུ་འགྱུར།
4.	དུས་ཀྱི་དབང་དུ་གཉིས་ཡིན་ནོ། ། ཚིགས་སུ་བཅད་པའི་མཚམས་སྦྱོར་རྣམས། ཅུང་ཟད་བསྡུས་པ་ཡོད་ན་ཡང་། ། དེ་ནི་དེ་བཞིན་སྦྱར་བར་བྱ། སྔོན་འཇུག་ཡོད་དམ་མེད་ཀྱང་རུང་། 			། མིང་གཞིའི་ཡི་གེ་གང་ལྡན་པའང་། ཉིས་འབྲེལ་ཡོད་དམ་སུམ་འབྲེལ་ཡོད། ། ཨཱ་ལི་བཞི་ལས་གང་འབྲེལ་ཡང་། རྗེས་འཇུག་བཅུ་བོ་མ་ཞུགས་ན། ། མིང་གཞན་སྦྱོར་བ་ཡོད་མི་སྲིད། རྗེས་འཇུག་བཅུ་ཡི་དོན་ཤེས་ན། 	། འབྲི་དང་ཀློག་དང་བཤད་རྣམས་ཀྱི། མཚམས་སྦྱོར་སྒྲ་ལ་ཐོགས་མེད་ཀྱང་། ། འབྲེལ་བར་སྨྲ་བའི་མཆོག་ཏུ་འགྱུར། གཞན་ཡང་རྗེས་འཇུག་ཤེས་པ་ཡིས། ། དོན་གྱི་སྦྱོར་བ་མ་མཐོང་ཡང་། དོན་དང་མཐུན་པའི་སྦྱོར་བ་ཤེས། ། རྗེས་འཇུག་སྦྱོར་བ་མཁས་པ་ན། ལུང་གི་དོན་དང་སྦྱོར་བ་དང་། ། བླ་མའི་མན་ངག་གསུམ་སྦྱར་ནས། དོན་གྱིས་ཐོག་ཏུ་དབབ་པར་བྱ། ། བསླབ་ལ་བརྩོན་པའི་གང་ཟག་གིས། དང་པོར་ང་རོ་རྣམས་ལ་སྦྱང་། ། སྔོན་འཇུག་རྗེས་འཇུག་མིང་གཞི་གསུམ། ཀློག་གི་ཆེད་དུ་བསླབ་པ་ཡིན། ། རྗེས་འཇུག་བཞི་ཡི་སྦྱོར་ནི། མཉན་བསམ་བསྟན་པའི་ཆེད་དུ་སྦྱར། ། མན་ངག་དེ་དག་མཐུ་ཡིས་ནི། འབྲས་བུའི་ཆེད་དུ་དོན་ལ་དབབ། ། བསླབ་པའི་རིམ་པ་འདི་ཡིས་ནི། གང་ཞིག་འབད་པ་ཆུང་ངུས་ཀྱང་། 			། ཤེས་རབ་མྱུར་དུ་གྲོལ་བར་འགྱུར། དེ་ཕྱིར་དང་པོར་འདི་ཉིད་བསླབ། 	། དེ་ནས་རྒྱས་པའང་མཉན་བྱས་ཏེ། །  
5.	བསླབ་པ་གང་ལ་དད་པ་ཡི། ། གཞུང་ཉིད་བླ་མ་དག་ལས་མཉན། སློབ་དཔོན་དེ་ཉིད་དུ་འཛིན་ཅིང་། 	། ལེ་ལོ་གཡེང་བ་རྣམ་པར་སྤངས། ཟོ་བཟང་དད་པ་ལ་བརྟེན་ནས། ། སྐྱེས་བུ་དེས་ནི་མྱུར་རྟོགས་ཏེ། དེ་ལ་དུས་སུ་འདོམས་པར་བྱ། ། ཅིག་ཤོས་དེ་ལས་ལྡོག་པའོ། དེ་ལྟར་བཤད་དེ་དེང་ནས་འདིར། ། ཀུན་གྱིས་དེ་ལྟར་རྟོགས་གྱུར་ཅིག། བྱཱ་ཀ་ར་ཎའི་རྩ་བ་སུམ་ཅུ་པ་ཞེས་བྱ་བ་སློབ་དཔོན་ཨ་ནུས་མཛད་པ་རྫོགས་སོ། ། ། །༄༅།   ། རྒྱ་གར་སྐད་དུ།   བྱཱ་ཀ་ར་ཎ་ལིངྒཱ་བ་ཏཱ་ར་ནཱ་མ།   བོད་སྐད་དུ།     ལུང་སྟོན་པ་རྟགས་ཀྱི་འཇུག་པ་ཞེས་བྱ་བ།   བྱཱ་ཀ་ར་ཎའི་དབང་ཕྱུག་ལ་འཚལ་ལོ། །སྨྲ་བའི་སྐྱེས་མཆོག་སྨྲ་བའི་རྒྱལ། ཐམས་ཅད་མཁྱེན་ལ་ཕྱག་འཚལ་ལོ། ། ཕོ་ཡི་ཡི་གེ་འབའ་ཞིག་ལ། 	། སྡེ་བ་ཕྱེད་དང་བརྒྱད་གནས་པའང་། སྡེ་ཚན་ལྔ་རུ་དྲིལ་བྱས་ལ། ། ཡི་གེ་སུམ་ཅུ་ཐམ་པ་ལ། ཕོ་མོ་མ་ནིང་གསུམ་དུ་དབྱེ། ། ཕོ་དང་མ་ནིང་མོ་དང་ནི། ཤིན་ཏུ་མོ་དང་བཞི་བཞི་རུ། ། སྡེ་བ་བཞི་པ་ཡན་ཆད་དབྱེ། ལྷག་མ་བཅུ་བཞི་གནས་པ་ལ། ། ཙ་སོགས་གསུམ་ནི་ཅ་སོགས་སྦྱར། ཝ་ནི་བ་དང་སྦྱར་བར་བྱ། ། ལྷག་མ་དྲུག་ནི་མོ་རུ་སྦྱར། །  
6.	ར་ལ་ཧ་ནི་མོ་གཤམ་སྟེ། ། མ་ནིང་མཚན་མེད་ཅེས་ཀྱང་བྱ། མོ་ཡི་ཡི་གེའི་ནང་ནས་ནི། ། འཇུག་པའི་ཡི་གེ་བཅུ་དབྱུང་བྱ། ། འཇུག་པ་བཅུ་ཡི་ནང་ནས་ནི། ། སྔོན་འཇུག་ཡི་གེ་ལྔ་དབྱུང་བྱ། ། སྔོན་འཇུག་ཡི་གེ་ལྔ་བོ་ལ། ། ཕོ་དང་མ་ནིང་མོ་དང་ནི། ། ཤིན་དུ་མོ་དང་བཞི་རུ་དབྱེ། ། དེ་དག་རེ་རེའང་བཞི་བྱེད་དེ། ། གང་ལ་འཇུག་བྱེད་གང་གིས་འཇུག	། ཇི་ལྟར་འཇུག་བྱེད་ཅི་ཕྱིར་འཇུག། གང་ལ་འཇུག་པར་བྱེད་ཅེ་ན། 	། ཕོ་ནི་ཕོ་དང་མོ་ལ་འཇུག། མོ་ནི་མོ་དང་མ་ནིང་ལ། ། མ་ནིང་ཡང་ནི་ཕོ་མོ་ལའོ། ཤིན་དུ་མོ་ནི་མ་ནིང་དང་། ། མོ་དང་ཤིན་དུ་མོ་ཉིད་ལའོ། མི་འཇུག་པ་ནི་འདི་ལྟ་སྟེ། ། 	ཕོ་མ་ནིང་ལ་མི་འཇུགམོ་ཡང་ཕོ་ལ་འཇུག་མི་འགྱུར། ། མ་ནིང་རང་ལ་རང་མི་འཇུག། རང་གི་སྡེ་དང་ཕྲད་པ་ན། 	། ཕོ་ཡང་མོ་ལ་འཇུག་མི་འགྱུར། ། མ་ནིང་མོ་ཡང་དེ་བཞིན་ནོ། ། ཇི་ལྟར་འཇུག་པར་བྱེད་ཅེ་ན། ། ཕོ་ནི་དྲག་པོའི་ཚུལ་གྱིས་ཏེ། ། མ་ནིང་རན་པར་འཇུག་པ་ཡིན། ། མོ་ནི་ཞན་པའི་ཚུལ་གྱིས་ཏེ། ། 	ཤིན་དུ་མོ་ནི་མཉམ་པས་སོ། ། ཅི་ཕྱིར་འཇུག་པར་བྱེད་ཅེ་ན། ། ཕོ་ནི་འདས་དང་གཞན་བསྒྲུབ་ཕྱིར། ། 
7.	མ་ནིང་གཉིས་ཀ་ད་ལྟར་ཆེད། ། མོ་ནི་བདག་དང་མ་འོངས་ཕྱིར། ། ཤིན་དུ་མོ་ནི་མཉམ་ཕྱིར་རོ། ། རྗེས་འཇུག་ཡི་གེ་བཅུ་བོ་ལ། ། ཕོ་མོ་མ་ནིང་གསུམ་དུ་དབྱེ། ། ཕོ་ལ་སྐྱེས་བུ་རབ་འབྲིང་གསུམ། ། མོ་ལ་མོ་དང་ཤིན་དུ་མོ། ། མ་ནིང་འགྱུར་དང་མཚན་གཉིས་དང་། ། མཚན་མེད་དག་དང་གསུམ་དུ་འདོད། ། 	དེ་ཡང་བྱེད་པ་བཞི་བྱེད་དེ། ། གང་ལ་འཇུག་བྱེད་གང་གིས་ཕྱིར། ། ཇི་ལྟར་འཇུག་བྱེད་ཅི་ཕྱིར་འཇུག། གང་ལ་ཡི་གེ་ཐམས་ཅད་ལ། ། 	གང་གིས་བཅུ་བོ་དེ་དག་གིས། ། ཇི་ལྟར་རྣམ་པ་གཉིས་ཡིན་ཏེ། ། སྒྲ་ཡི་འཇུག་ཚུལ་དོན་གྱི་ཚུལ། ། ཕོ་གསུམ་མོ་གཉིས་མ་ནིང་གསུམ། ། དྲག་ཞན་བར་མ་གསུམ་དུ་འཇུག། དྲག་པ་གསུམ་ནི་ནང་ཕྲད་དམ། ། གལ་ཏེ་ཞན་པ་ནང་ཕྲད་ན། ། དེ་ལ་ནང་གི་ཆ་ཤས་ཀྱིས། ། དེ་ཡང་དྲག་ཞན་གཉིས་སུ་དབྱེ། ། མ་ནིང་གསུམ་དུ་གང་གཏོགས་པ། ། དྲག་དང་ཕྲད་ན་དྲག་པར་འགྱུར། ། ཞན་དང་ཕྲད་ན་ཞན་པར་འགྱུར། ། གཉིས་ཀ་དང་ནི་ཕྲད་གྱུར་ན། ། དེ་ནི་གཉིས་ཀ་ཅན་དུ་འགྱུར། ། གཉིས་དག་དང་མ་ཕྲད་ན། ། གང་དུ་ཡང་ནི་མི་འགྱུར་རོ། ། དེས་ན་འགྱུར་དང་མཚན་གཉིས་དང་། ། མཚན་མེད་མ་ནིང་གསུམ་དུ་འདོད། 	དེ་སྒྲ་ཡི་འཇུག་ཚུལ་ལོ། ། དོན་ནི་རྣམ་པ་གཉིས་ཡིན་ཏེ། ། སྔ་མ་གང་ལྟར་གྱུར་བ་དང་། ། 
8.	ཕྱི་མ་གང་ལྟར་འགྱུར་བའོ། ། སྔ་མ་སྔོན་འཇུག་ལྔ་བཞིན་སྦྱར། ། ཕྱི་མ་དག་གི་འདྲེན་ཚུལ་ནི། ། ཕོ་ཡིས་ཕོ་ཡི་མིང་མཐའ་དྲང་། མོ་ཡིས་མོ་ཡི་མིང་མཐའ་དྲང་། ། མ་ནིང་གིས་ནི་མ་ནིང་ངོ་། ། མིང་མཐའ་དེ་དག་ཉིད་ཀྱིས་ནི། ། 	དེ་ཉིད་རང་གི་སྒྲ་མཐུན་པའི། ། ཆོས་དངོས་ལས་དང་བྱེད་པ་དང་། ། སྦྱིན་དང་འབྱུང་ཁུངས་འབྲེལ་བ་དང་། ། གནས་དང་བོད་པའི་སྒྲ་ཡང་དྲང་། ། གཞན་ཡང་སླར་བསྡུ་ལྷག་བཅས་དང་། ། འབྱེད་སྡུད་བརྣན་དང་བདག་པོ་དང་། ། 	དགག་སྒྲུབ་རྒྱན་དང་དུས་ལའང་འཇུག། དེ་དག་སྔ་ཕྱི་འདྲེན་པས་འབྱུང་། ། དེ་དག་ནང་གསེས་གང་འཇུག་པ། ། མཐའ་སྦྱར་འོག་མའི་མིང་དོན་ལས། ། སྤྱིར་འཇུག་ཡོད་དམ་བྱེད་པ་ཡོད། ། དེ་བཞིན་ཆེད་བྱེད་རྟེན་བྱེད་དང་། ། 	ལས་བྱ་བླང་བྱ་བསྒྲུབ་པར་བྱ། ། སྔོན་དུ་འོས་པ་གནས་པ་འམ། ། གཞན་ཡང་ཚིག་དོན་འོག་མ་ལས། ། བསྡུ་རྒྱུ་ཡོད་དམ་མེད་པ་དང་། ། གོང་མ་ལས་ཀྱང་དེ་བཞིན་ཏེ། ། རྣམ་གྲངས་དག་ནི་བཀོད་པ་ལས། ། བསྐྱར་བ་ཡོད་དམ་མེད་པ་དང་། ། ཕོ་སྒྲ་དང་ནི་མོ་སྒྲ་དག །མིང་གི་མཐའ་ན་ཡོད་མེད་དང་། ། རྒྱུན་དུ་གྱུར་བ་རྣམས་ལ་ཡང་། ། དོན་ལ་བསྙེགས་པ་ཡོད་མེད་དང་། ། 
བསྟན་བྱ་ལྷག་མ་ཡོད་མེད་དང་། ། ཚིག་དོན་རྫོགས་དང་མ་རྫོགས་ཀྱིས། ། དེ་དག་ནང་གསེས་རྣམ་པར་དབྱེ། ། ཅི་ཕྱིར་འཇུག་པར་བྱེད་ཅེ་ན། ། ཡི་གེའི་ཁོངས་ནས་མིང་དབྱུང་སྟེ། ། 		མིང་གི་ཁོངས་ནས་ཚིག་ཕྱུང་ནས། ། ཚིག་གིས་དོན་རྣམས་སྟོན་པར་བྱེད། ། མོ་ཡི་ཡི་གེ་མེད་པ་ན། ། ཕོ་ཡིག་བརྗོད་པ་མེད་པར་འགྱུར། ། ཕོ་ཡིག་དེ་དག་རྣམས་ལ་ཡང་། ། འཇུག་པར་བཅས་པ་མེད་པར་ནི། ། མིང་དང་ཚིག་ཀྱང་གསལ་མི་ནུས། ། མིང་ཚིག་གསལ་བ་མེད་ན་ནི། ། དོན་རྣམས་བརྗོད་པར་མི་འགྱུར་རོ། དེ་ལྟར་གྱུར་ན་འཇིག་རྟེན་ན། ། དོན་མཚོན་བརྗོད་པ་ཀུན་ཀྱང་མེད། རིག་བྱེད་སྨྲ་བའང་ཡོད་མི་འགྱུར། ། ཉན་ཐོས་རང་རྒྱལ་སངས་རྒྱས་ཀྱི། ། བསླབ་པ་རྣམས་ཀྱང་མེད་པར་འགྱུར། ། ཇི་ལྟར་འཇིག་རྟེན་སེམས་ཅན་དག། ཕུང་བོ་ཁམས་དང་སྐྱེ་མཆེད་དང་། ། གྲུབ་མཐའ་གཞན་ཡང་ཡོད་མིན་ན། ། རང་ཉིད་ཀྱིས་ནི་མི་ཤེས་བཞིན། 	། དེ་བཞིན་ཡི་གེའི་འཇུག་ཚུལ་རྣམས། ། སྨྲ་བ་ཀུན་ལ་གནས་གྱུར་ཀྱང་། ། རང་ཚུལ་དེ་ཉིད་མི་ཤེས་པས། ། དོན་ལ་སྦྱོར་བ་ག་ལ་ཤེས། ། དེ་ཕྱིར་སྨྲ་བའི་དབང་ཕྱུག་གིས། རྗེས་སྨྲས་འདི་ཀུན་རྟོགས་གྱུར་ཅིག །བྱཱ་ཀ་ར་ཎའི་རྩ་བ་བརྒྱད་པ་ལས་ཀུན་དུ་བཟང་པོའི་བྱཱ་ཀ་ར་ཎ་གཉིས་པའི་སྐབས་ཏེ་དྲུག་པའོ།                                                                                                                                       
1.	ས་བཅད། མཆོད་བརྗོད་དང་རྩོམ་པར་དམ་བཅའ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡[ཀ༡]   འདི་ལ་སུམ་ཅུ་པའི་ཚིག་དོན་བཤད་པ་དང་། [ཀ༢] རྟགས་ཀྱི་འཇུག་པའི་ཚིག་དོན་བཤད་པ་གཉིས་སོ།    །   ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢				སུམ་ཅུ་པ། [ཀ༡] དང་པོ་སུམ་ཅུ་པའི་ཚིག་དོན་བཤད་པ་ལ་གསུམ། [ཀ༡ཁ༡] ཀླད་ཀྱི་དོན།   [ཀ༡ཁ༢] གཞུང་གི་དོན།   [ཀ༡ཁ༣] མཇུག་གི་དོན། 	། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༠[ཀ༡ཁ༡] དང་པོ་ཀླད་ཀྱི་དོན། 	། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༠[ཀ༡ཁ༢] གཉིས་པ་གཞུང་གི་དོན་ལ་གསུམ།     [ཁ༡ག༡] བསྟན་བཅོས་བརྩམ་པ་ལ་འཇུག་པའི་ཡན་ལག་དང་། 	[ཁ༢ག༢] བསྟན་བཅོས་ཀྱི་ལུས་དངོས་བཤད་པ།    	[ཁ༢ག༣] བརྩམས་པའི་དགེ་བ་བསྔོ་བའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༠[ཁ༢ག༡] དང་པོ་ལ་གཉིས།    [ག༡ང༡] མཆོད་པར་བརྗོད་པ་དང་།    [ག༡ང༢] ངོ་བོ་ངེས་པར་བསྟན་པའི་སྒོ་ནས་རྩོམ་པར་དམ་བཅའ་བའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣
2.	[ག༡ང༡] དང་པོ་མཆོད་པར་བརྗོད་པ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣[ག༡ང༢] གཉིས་པ་ངོ་བོ་ངེས་པར་བསྟན་པའི་སྒོ་ནས་རྩོམ་པར་དམ་བཅའ་བ། ་་་་་་་་་་་་་་་་་་་་་་་་་་་་་་་་་་་༤[ཁ༢ག༢] གཉིས་པ་བསྟན་བཅོས་ཀྱི་ལུས་དངོས་བཤད་པ་ལ་གསུམ།     [ག༢ང༡] མདོར་བསྟན་པ།   [ག༢ང༢] རྒྱས་པར་བཤད་པ། [ག༢ང༣] བསླབ་ཚུལ་ལ་མཁས་པར་བྱ་དགོས་པར་གདམས་པའོ། །་་་་་་་༥[ག༢ང༡] དང་པོ་ལ་གསུམ།   [ང༡ཅ༡]   ཡི་གེའི་ཚོགས་པ་སྤྱིའི་རྣམ་བཞག   [ང༡ཅ༢] དབྱངས་གསལ་གྱི་ཡི་གེ་ངོས་བཟུང་བ། [ང༡ཅ༣] དེའི་རྒྱུ་དང་གནས་སོགས་མདོ་ཙམ་བཤད་པའོ། །་་་་་་་་་་་་་་་་་་་་་་་༥[ང༡ཅ༡] དང་པོ་ཡི་གེའི་ཚོགས་པ་སྤྱིའི་རྣམ་བཞག །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༥[ང༡ཅ༢] གཉིས་པ་དབྱངས་གསལ་གྱི་ཡི་གེ་ངོས་བཟུང་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩[ང༡ཅ༣] གསུམ་པ་དེའི་རྒྱུ་དང་གནས་སོགས་མདོ་ཙམ་བཤད་པ་ལ་བཅུ་གཉིས།   [ཅ༣ཆ༡] ཡི་གེའི་རྒྱུ། [ཅ༣ཆ༢] སྲོག་དང་རྐྱེན་གྱི་ཡི་གེ [ཅ༣ཆ༣] ཕ་མ་བུ་ཚའི་ཡི་གེ [ཅ༣ཆ༤] ཕོ་མོ་མ་ནིང་གི་ཡི་གེ   [ཅ༣ཆ༥] རྐྱང་བའི་ཡི་གེ [ཅ༣ཆ༦] མགོ་ཅན་གྱི་ཡི་གེ [ཅ༣ཆ༧] འདོགས་ཅན་གྱི་ཡི་གེ [ཅ༣ཆ༨] བརྩེགས་དང་འཕུལ་རྟེན་ཅན་གྱི་ཡི་གེ [ཅ༣ཆ༩] སྒྲའི་ང་རོའི་དབྱེ་བ། [ཅ༣ཆ༡༠] ང་རོ་འདྲེན་ཚུལ། [ཅ༣ཆ༡༡] དེ་རྣམས་ཀྱི་གནས་ཀྱི་ཁྱད་
པར། [ཅ༣ཆ༡༢]   ཁྱབ་ཆེ་ཆུང་གི་ཡི་གེའོ། །་་་་་་་་་་་་་་་་་་་་་་་་་༡༡[ཅ༣ཆ༡] དང་པོ་ཡི་གེ་རྒྱུ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༡[ཅ༣ཆ༢] གཉིས་པ་སྲོག་དང་རྐྱེན་གྱི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢[ཅ༣ཆ༣] གསུམ་པ་པ་མ་བུ་ཚའི་ཡི་གེ   ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢[ཅ༣ཆ༤] བཞི་པ་ཕོ་མོ་མ་ནིང་གི་ཡི་གེ་ལ་གཉིས།    [ཆ༤ཇ༡] སྤྱིར་བསྟན་པ།   [ཆ༤ཇ༢] བྱེ་བྲག་ཏུ་བཤད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣[ཆ༤ཇ༡] དང་པོ་སྤྱིར་བསྟན་པ། ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣[ཆ༤ཇ༢] གཉིས་པ་བྱེ་བྲག་ཏུ་བཤད་པ་ལ་བཞི།   [ཇ༢ཉ༡] སྡེ་ཚན་ལྔ་རུ་དྲིལ་ཚུལ།   [ཇ༢ཉ༢] སྡེ་ཚན་གསུམ་དུ་དྲིལ་ཚུལ། [ཇ༢ཉ༣] སྔོན་འཇུག་གི་ནང་གསེས་དྲིལ་ཚུལ། [ཇ༢ཉ༤] རྗེས་འཇུག་གི་ནང་གསེས་དྲིལ་ཚུལ་ལོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣[ཇ༢ཉ༡] དང་པོ་སྡེ་ཚན་ལྔ་རུ་དྲིལ་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤[ཇ༢ཉ༢] གཉིས་པ་སྡེ་ཚན་གསུམ་དུ་དྲིལ་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤[ཇ༢ཉ༣] གསུམ་པ་སྔོན་འཇུག་གི་ནང་གསེས་དྲིལ་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤[ཇ༢ཉ༤] བཞི་པ་རྗེས་འཇུག་གི་ནང་གསེས་དྲིལ་ཚུལ།   ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤[ཅ༣ཆ༥] ལྔ་པ་རྐྱང་བའི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༥[ཅ༣ཆ༦] དྲུག་པ་མགོ་ཅན་གྱི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦[ཅ༣ཆ༧] བདུན་པ་འདོགས་ཅན་གྱི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༧[ཅ༣ཆ༨] བརྒྱད་པ་བརྩེགས་དང་འཕུལ་རྟེན་ཅན་གྱི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༩[ཅ༣ཆ༩] དགུ་པ་སྒྲའི་ང་རོའི་དབྱེ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠
4.	[ཅ༣ཆ༡༠] བཅུ་པ་ང་རོ་འདྲེན་ཚུལ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༢[ཅ༣ཆ༡༡] བཅུ་གཅིག་པ་དེ་རྣམས་ཀྱི་གནས་ཀྱི་ཁྱད་པར། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༣[ཅ༣ཆ༡༢] བཅུ་གཉིས་པ་ཁྱབ་ཆེ་ཆུང་གི་ཡི་གེ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༨[ག༢ང༢] གཉིས་པ་རྒྱས་པར་བཤད་པ་ལ་བཞི།    [ང༢ཅ༡] འཇུག་ཆུལ་བཤད་པ།   [ང༢ཅ༢] མིང་དང་ཚིག་གི་ཚོགས་པའི་གཞི་འདིང་བ།   [ང༢ཅ༣] རྣམ་དབྱེ་བཤད་པ།   [ང༢ཅ༤] ཚིག་ཕྲད་བཤད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༣[ང༢ཅ༡] དང་པོ་འཇུག་ཚུལ་བཤད་པ་ལ་གཉིས།      [ཅ༡ཆ༡] སྔོན་རྗེས་འཇུག་ཚུལ་དང་།     [ཅ༡ཆ༢] མགོ་འདོགས་ཅན་གྱི་འཇུག་ཚུལ་ལོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༣[ཅ༡ཆ༡] དང་པོ་སྔོན་རྗེས་ཀྱི་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༤[ཅ༡ཆ༢] གཉིས་པ་མགོ་འདོགས་ཅན་གྱི་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༦[ང༢ཅ༢] གཉིས་པ་མིང་དང་ཚིག་གི་ཚོགས་པའི་གཞི་འདིང་བ་ལ་གཉིས།    [ཅ༢ཆ༡] མིང་གི་ཚོགས་པ་དང་། [ཅ༢ཆ༢] ཚིག་གི་ཚོགས་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༨[ཅ༢ཆ༡] དང་པོ་མིང་གི་ཚོགས་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༣༨[ཅ༢ཆ༢] གཉིས་པ་ཚིག་གི་ཚོགས་པ།   ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༠[ང༢ཅ༣] གསུམ་པ་བཤད་པ་ལ་བརྒྱད།   [ཅ༣ཆ༡] ངོ་བོ་བརྗོད་པ།    [ཅ༣ཆ༢]   ལས་སུ་བྱ་བ།    [ཅ༣ཆ༣] དགོས་ཆེད།   [ཅ༣ཆ༤] གནས་གཞི། [ཅ༣ཆ༥] འབྲེལ་བ། [ཅ༣ཆ༦] བྱེད་པ། [ཅ༣ཆ༧]  
5.	འབྱུང་ཁུངས། [ཅ༣ཆ༨] འབོད་པའི་སྒྲ་བཤད་པའོ། ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༢[ཅ༣ཆ༡] དང་པོ་རྣམ་དབྱེ་དང་པོ་ངོ་བོ་བརྗོད་པའི་སྒྲ་ལ་གཉིས།    [ཆ༡ཇ༡] སྤྱིའི་དོན་དང་།   [ཆ༡ཇ༢] ཡན་ལག་གི་དོན་ནོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༣[ཆ༡ཇ༡] དང་པོ་སྤྱིའི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༣[ཆ༡ཇ༢] གཉིས་པ་ཡན་ལག་གི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༥[ཅ༣ཆ༢] གཉིས་པ་རྣམ་དབྱེ་གཉིས་པ་ལས་སུ་བྱ་བའི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༤༧[ཅ༣ཆ༣] གསུམ་པ་རྣམ་དབྱེ་བཞི་པ་དགོས་ཆེད་ཀྱི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༥༡[ཅ༣ཆ༤] བཞི་པ་རྣམ་དབྱེ་བདུན་པ་གནས་གཞིའི་སྒྲ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༥༢[ཅ༣ཆ༥] ལྔ་པ་རྣམ་དབྱེ་དྲུག་པ་འབྲེལ་བའི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༥༥[ཅ༣ཆ༦] དྲུག་པ་རྣམ་དབྱེ་གསུམ་པ་བྱེད་པའི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༦༠[ཅ༣ཆ༧] བདུན་པ་རྣམ་དབྱེ་ལྔ་པ་འབྱུང་ཁུངས་ཀྱི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༦༩[ཅ༣ཆ༨] བརྒྱད་པ་རྣམ་དབྱེ་བརྒྱད་པ་འབོད་པའི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༢[ང༢ཅ༤] བཞི་པ་ཚིག་ཕྲད་བཤད་པ་ལ་གཉིས།   [ཅ༤ཆ༡] སྤྱིའི་དོན་དང་།    [ཅ༤ཆ༢] ཡན་ལག་གི་དོན་ནོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༤[ཅ༤ཆ༡] དང་པོ་སྤྱིའི་དོན་དང་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༤[ཅ༤ཆ༢] གཉིས་པ་ཡན་ལག་གི་དོན་ལ་གཉིས།   [ཆ༢ཇ༡] གཞུང་གི་དངོས་བསྟན་གྱི་ཕྲད་བཤད་པ།   [ཆ༢ཇ༢] ཕྲད་གཞན་རྣམས་བཤད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༥[ཆ༢ཇ༡] དང་པོ་གཞུང་གི་དངོས་བསྟན་གྱི་ཕྲད་བཤད་པ་
6.	ལ་དྲུག   [ཇ༡ཉ༡] ནི་སྒྲ་དང་།   [ཇ༡ཉ༢] དང་སྒྲ། [ཇ༡ཉ༣] གང་སྒྲ། [ཇ༡ཉ༤] བདག་སྒྲ། [ཇ༡ཉ༥] དགག་སྒྲ། [ཇ༡ཉ༦] དེ་སྒྲ་ཐོབ་ཚུལ་བཤད་པའོ།   །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༥[ཇ༡ཉ༡] དང་པོ་ནི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༥[ཇ༡ཉ༢] གཉིས་པ་དང་སྒྲའི་འཇུག་ཚུལ ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༨[ཇ༡ཉ༣] གསུམ་པ་གང་སྒྲའི་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༧༩[ཇ༡ཉ༥] བཞི་པ་བདག་པོའི་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༨༢[ཇ༡ཉ༥] ལྔ་པ་དགག་སྒྲ་ལ་གཉིས།     [ཉ༥ཏ༡] དངོས་ཀྱི་དོན་དང་།    [ཉ༥ཏ༢] བདག་དང་དགག་སྒྲའི་ཁྱད་པར་ཞར་བྱུང་དུ་མདོ་ཙམ་བཤད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༨༣[ཉ༥ཏ༡] དང་པོ་དངོས་ཀྱི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༨༣་[ཉ༥ཏ༢] གཉིས་པ་བདག་དང་དགག་སྒྲའི་ཁྱད་པར་ཞར་བྱུང་དུ་མདོ་ཙམ་བཤད་པ། ་་་་་་་་་་་་་་་་་་་་་་་༨༣[ཇ༡ཉ༦] དྲུག་པ་དེ་སྒྲ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༨༨[ཆ༢ཇ༢] གཉིས་པ་ཕྲད་གཞན་རྣམས་བཤད་པ་ལ་གཉིས།   [ཇ༢ཉ༡] རང་དབང་ཅན་གྱི་ཕྲད་རྣམས་བཤད་པ་དང་། [ཇ༢ཉ༢] ཕྲད་གཞན་དབང་ཅན་རྣམས་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་༩༠[ཇ༢ཉ༡] དང་པོ་རང་དབང་ཅན་གྱི་ཕྲད་རྣམས་
7.	བཤད་པ་ལ་གཉིས། [ཉ༡ཏ༡] མིང་གི་སྒོ་ནས་མདོར་བསྟན་པ་དང་། [ཉ༡ཏ༢] འཇུག་ཚུལ་གྱི་ཁྱད་པར་རོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩༠[ཉ༡ཏ༡] དང་པོ་མིང་གི་སྒོ་ནས་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩༠[ཉ༡ཏ༢] གཉིས་པ་འཇུག་ཚུལ་གྱི་ཁྱད་པར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩༠[ཇ༢ཉ༢] གཉིས་པ་ཕྲད་གཞན་དབང་ཅན་རྣམས་བཤད་པ་ལ་གཉིས། [ཉ༢ཏ༡] མིང་གི་སྒོ་ནས་མདོར་བསྟན་པ། [ཉ༢ཏ༢] འཇུག་ཚུལ་གྱི་ཁྱད་པར་འཕྲོས་དང་བཅས་པ་བཤད་པའོ། ་་་་་་་་་་་་་་་་་་་་་་་་་་་་་་་་༩༩[ཉ༢ཏ༡] དང་པོ་མིང་གི་སྒོ་ནས་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩༩[ཉ༢ཏ༢] གཉིས་པ་འཇུག་ཚུལ་ཁྱད་པར་འཕྲོས་དང་བཅས་པ་བཤད་པ་ལ་གཉིས། [ཏ༢ཐ༡] དངོས་ཀྱི་དོན།   [ཏ༢ཐ༢] འཕྲོས་དོན་མིང་དང་ཚིག་ཏུ་གྲུབ་མ་གྲུབ་ཀྱི་འདུས་པའི་ཕྲད་སོགས་བཤད་པའོ། །་་་་༩༩[ཏ༢ཐ༡] དང་པོ་དངོས་ཀྱི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༩༩[ཏ༡ཐ༢] གཉིས་པ་འཕྲོས་དོན་མིང་དང་ཚིག་ཏུ་གྲུབ་མ་གྲུབ་ཀྱི་འདུས་པའི་ཕྲད་སོགས་བཤད་པ། ་་་་་་་་་་་་་་་་་་་་་་་་་་་་་་་༡༡༡
8.	[ག༢ང༣] གསུམ་པ་བསླབ་ཚུལ་ལ་མཁས་པར་བྱ་དགོས་པར་གང་ལས་བསྟན་པ་ལ་ལྔ།   [ང༣ཅ༡] ཚིགས་བཅད་ཇི་ལྟར་འགྲོལ་བའི་རིམ་པ་མདོར་བསྟན་པ།   [ང༣ཅ༢] བརྡ་སྤྲོད་འདིར་རྗེས་འཇུག་ཤིན་དུ་གལ་ཆེ་བར་བསྟན་པ།   [ང༣ཅ༣] དེ་ལ་ལེགས་པར་བསླབས་པའི་ཕན་ཡོན་བསྟན་པ། [ང༣ཅ༤]   ཇི་ལྟར་བསླབ་པའི་ཚུལ་རྒྱས་པར་བཤད་པ།   [ང༣ཅ༥] སྣོད་ཀྱི་ཁྱད་པར་བསྟན་པའོ། །་་་་་་་་་་་་་་་་་་་་༡༡༥[ང༣ཅ༡] དང་པོ་ཚིགས་བཅད་ཇི་ལྟར་འགྲོལ་བའི་རིམ་པ་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་༡༡༥[ང༣ཅ༢] གཉིས་པ་བརྡ་སྤྲོད་འདིར་རྗེས་འཇུག་ཤིན་དུ་གལ་ཆེ་བར་བསྟན་པ། ་་་་་་་་་་་་་་་་་་་་་་་་་་་་་་་༡༡༦ [ང༣ཅ༣] གསུམ་པ་དེ་ལ་ལེགས་པར་བསླབས་པའི་ཕན་ཡོན་བསྟན་པ་ལ་གཉིས། [ཅ༣ཆ༡] དངོས་ཀྱི་དོན་དང་། [ཅ༣ཆ༢] དགོས་པ་དེ་ལྡན་གྱི་དོན་ལ་ཇི་ལྟར་སྦྱོར་བའི་ཚུལ་ལོ། ་་་་་་་་་་་་་་་་་་་་་་་་་་་་་་་་་༡༡༧[ཅ༣ཆ༡] དང་པོ་དངོས་ཀྱི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༡༧[ཅ༣ཆ༢] གཉིས་པ་དགོས་པ་དེ་ལྡན་གྱི་དོན་ལ་ཇི་ལྟར་སྦྱོར་བའི་ཚུལ། ་་་་་་་་་་་་་་་་་་་་་་་་་་་་་་་་་་་་་་་་༡༡༨[ང༣ཅ༤] བཞི་པ་ཇི་ལྟར་བསླབ་པའི་ཚུལ་རྒྱས་པར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༡༩
9.	[ང༣ཅ༥] ལྔ་པ་སྣོད་ཀྱི་ཁྱད་པར་བསྟན་པ་ལ་གཉིས། [ཅ༥ཆ༡] གཟུང་བྱའི་མཚན་ཉིད་རྒྱས་པར་བཤད་པ། [ཅ༥ཆ༢] སྤང་བྱ་མདོ་ཙམ་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༡[ཅ༥ཆ༡] དང་པོ་གཟུང་བྱའི་མཚན་ཉིད་རྒྱས་པར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༡[ཅ༥ཆ༢] གཉིས་པ་སྤང་བྱ་མདོ་ཙམ་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༢[ཁ༢ག༣] གསུམ་པ་བརྩམས་པའི་དགེ་བ་བསྔོ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༢[ཀ༡ཁ༣] གསུམ་པ་མཇུག་གི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༣				རྟགས་ཀྱི་འཇུག་པ། [ཀ༢] གཉིས་པ་རྟགས་ཀྱི་འཇུག་པའི་ཚིག་དོན་བཤད་པ་ལ་གསུམ། [ཀ༢ཁ༡] ཀླད་ཀྱི་དོན། [ཀ༢ཁ༢] གཞུང་གི་དོན། [ཀ༢ཁ༣] མཇུག་གི་དོན་ནོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༤[ཀ༢ཁ༡] དང་པོ་ཀླད་ཀྱི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༤[ཀ༢ཁ༢] གཉིས་པ་གཞུང་གི་དོན་ལ་གསུམ།   [ཁ༢ག༡] བསྟན་བཅོས་བརྩམ་པ་ལ་འཇུག་པའི་ཡན་ལག   [ཁ༢ག༢] བསྟན་བཅོས་ཀྱི་ལུས་དངོས་བཤད་པ།   [ཁ༢ག༣] དོན་མཐར་ཕྱིན་པའི་དགེ་བ་བསྔོ་བའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༤
10.	[ཁ༢ག༡] དང་པོ་བསྟན་བཅོས་བརྩམ་པ་ལ་འཇུག་པའི་ཡན་ལག ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༤[ཁ༢ག༢] གཉིས་པ་བསྟན་བཅོས་ཀྱི་ལུས་དངོས་བཤད་པ་ལ་གཉིས། [ག༢ང༡] སྡེ་ཚན་ལྔ་རུ་དྲིལ་ཚུལ་དང་།   [ག༢ང༢] ཇི་ལྟར་འཇུག་པའི་ཚུལ་བཤད་པའོ།   །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༥[ག༢ང༡] དང་པོ་སྡེ་ཚན་ལྔ་རུ་དྲིལ་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༥[ག༢ང༢] གཉིས་པ་ཇི་ལྟར་འཇུག་པའི་ཚུལ་བཤད་པ་ལ་གསུམ།    [ང༢ཅ༡] མདོར་བསྟན་པ། [ང༢ཅ༢] རྒྱས་པར་བཤད་པ། [ང༢ཅ༣] ཡི་གེའི་འཇུག་པ་སྤྱིའི་དགོས་པ་བསྟན་པའི་སྒོ་ནས་དོན་བསྡུ་བའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༨[ང༢ཅ༡] དང་པོ་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༩[ང༢ཅ༢] གཉིས་པ་རྒྱས་པར་བཤད་པ་ལ་གཉིས།    [ཅ༢ཆ༡] སྔོན་འཇུག་པ་རྒྱས་པར་བཤད་པ།   [ཅ༢ཆ༢] རྗེས་འཇུག་པ་རྒྱས་པར་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༩[ཅ༢ཆ༡] དང་པོ་སྔོན་འཇུག་གི་འཇུག་པ་རྒྱས་པར་བཤད་པ་ལ་གཉིས། [ཆ༡ཇ༡] རྟགས་ཀྱི་དབྱེ་བ་མདོར་བསྟན་པ། [ཆ༡ཇ༢] ཕྱེ་བའི་དོན་སྤྲོས་ཏེ་བཤད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༩
11.	[ཆ༡ཇ༡] དང་པོ་རྟགས་ཀྱི་དབྱེ་བ་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༢༩[ཆ༡ཇ༢] གཉིས་པ་ཕྱེ་བའི་དོན་སྤྲོས་ཏེ་བཤད་པ་ལ་བཞི། [ཇ༢ཉ༡] མིང་གཞིའི་ཡི་གེ་གང་ལ་འཇུག་པར་བྱེད་པ།   [ཇ༢ཉ༢] འཇུག་པ་པོ་གང་གིས་འཇུག་པར་བྱེད་པ། [ཇ༢ཉ༣] སྒྲའི་ཚུལ་ཇི་ལྟར་འཇུག་པར་བྱེད་པ། [ཇ༢ཉ༤] དགོས་པ་ཅིའི་ཕྱིར་དུ་འཇུག་པར་བྱེད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༠[ཇ༢ཉ༡] དང་པོ་མིང་གཞིའི་ཡི་གེ་གང་ལ་འཇུག་པར་བྱེད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༠[ཇ༢ཉ༢] གཉིས་པ་འཇུག་པ་པོ་གང་གིས་འཇུག་པར་བྱེད་པ་ལ་གཉིས།   [ཉ༢ཏ༡] དངོས་ཀྱི་དོན་དང་།     [ཉ༢ཏ༢] ཞར་ལ་མི་འཇུག་པ་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༠[ཉ༢ཏ༡] དང་པོ་དངོས་ཀྱི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༡[ཉ༢ཏ༢] གཉིས་པ་ཞར་ལ་མི་འཇུག་པ་བཤད་པ་ལ་གསུམ།   [ཏ༢ཐ༡] གོ་སླ་བ་ཕོ་དང་མ་ནིང་གི་སྡེ་ཚན་ལ་མི་འཇུག་ཚུལ་དང་།   [ཏ༢ཐ༢] གོ་དཀའ་བ་མོའི་སྡེ་ཚན་ལ་མི་འཇུག་པའི་ཚུལ་དང་། [ཏ༢ཐ༣] འཇུག་པའི་མཐའ་གཅོད་པར་གསུངས་པའི་དོན་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༥
12.	[ཏ༢ཐ༡] དང་པོ་གོ་སླ་བ་ཕོ་དང་མ་ནིང་གི་སྡེ་ཚན་ལ་མི་འཇུག་པའི་ཚུལ།    ་་་་་་་་་་་་་་་་་་་་་་་་་་་་་་་་་་༡༣༥[ཏ༢ཐ༢] གཉིས་པ་གོ་དཀའ་བ་མོའི་སྡེ་ཚན་ལ་མི་འཇུག་པའི་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༣༥[ཏ༢ཐ༣] གསུམ་པ་འཇུག་པའི་མཐའ་གཅོད་པར་གསུངས་པའི་དོན་བཤད་པ། ་་་་་་་་་་་་་་་་་་་་་་་་་་་་་་༡༣༦[ཇ༢ཉ༣] གསུམ་པ་སྒྲའི་ཚུལ་ཇི་ལྟར་འཇུག་པར་བྱེད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤༠[ཇ༢ཉ༤] བཞི་པ་དགོས་པ་ཅི་ཡི་ཕྱིར་དུ་འཇུག་པར་བྱེད་པ་ལ་གཉིས། [ཉ༤ཏ༡] བྱ་བྱེད་ལས་གསུམ་སོགས་གྱི་དོན་མདོ་ཙམ་བཤད་པ། [ཉ༤ཏ༢] ཅི་ཕྱིར་འཇུག་ཚུལ་དངོས་བཤད་པའོ། །་་་་་་་་་་་་་་་་་་་་༡༤༡[ཉ༤ཏ༡] དང་པོ་བྱ་བྱེད་ལས་གསུམ་སོགས་ཀྱི་དོན་མདོ་ཙམ་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་༡༤༢[ཉ༤ཏ༢] གཉིས་པ་ཅི་ཕྱིར་འཇུག་པ་དངོས་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༤༨[ཅ༢ཆ༢] གཉིས་པ་རྗེས་འཇུག་པ་རྒྱས་པར་བཤད་པ་ལ་གཉིས། [ཆ༢ཇ༡] རྟགས་ཀྱི་དབྱེ་བ་བསྟན་པ་དང་། [ཆ༢ཇ༢] ཕྱེ་བའི་དོན་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༤
13.	[ཆ༢ཇ༡] དང་པོ་རྟགས་ཀྱི་དབྱེ་བ་བསྟན་པ་ལ་གཉིས། [ཇ༡ཉ༡] སྤྱིའི་དོན་དང་། [ཇ༡ཉ༢] ཡན་ལག་གི་དོན་ནོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༤[ཇ༡ཉ༡] དང་པོ་སྤྱིའི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༤[ཇ༡ཉ༢] གཉིས་པ་ཡན་ལག་གི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༦[ཆ༢ཇ༢] གཉིས་པ་ཕྱེ་བའི་དོན་བཤད་པ་ལ་བཞི།   [ཇ༢ཉ༡] འཇུག་ཡུལ་གང་ལ་འཇུག་པར་བྱེད་པ།    [ཇ༢ཉ༢] འཇུག་པ་པོ་གང་གིས་འཇུག་པར་བྱེད་པ། [ཇ༢ཉ༣] ཚུལ་ཇི་ལྟར་འཇུག་པར་བྱེད་པ། [ཇ༢ཉ༤] དགོས་པ་ཅིའི་ཕྱིར་འཇུག་པར་བྱེད་པའོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༧[ཇ༢ཉ༡] དང་པོ་འཇུག་ཡུལ་གང་ལ་འཇུག་པར་བྱེད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༦༧[ཇ༢ཉ༢] གཉིས་པ་འཇུག་པ་པོ་གང་གིས་འཇུག་པར་བྱེད་པ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༡[ཇ༢ཉ༣] གསུམ་པ་ཚུལ་ཇི་ལྟར་འཇུག་པར་བྱེད་པ་ལ་གཉིས། [ཉ༣ཏ༡] མདོར་བསྟན་པ།   [ཉ༣ཏ༢] རྒྱས་པར་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༡[ཉ༣ཏ༡] དང་པོ་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༡[ཉ༣ཏ༢] གཉིས་པ་རྒྱས་པར་བཤད་པ་ལ་གཉིས།     [ཏ༢ཐ༡] སྒྲའི་འཇུག་ཚུལ་བཤད་པ་དང་།       [ཏ༢ཐ༢] དོན་གྱི་འཇུག་ཚུལ་
14.	བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༡[ཏ༢ཐ༡] དང་པོ་སྒྲའི་འཇུག་ཚུལ་བཤད་པ་ལ་གཉིས། [ཐ༡ད༡] རྟགས་གསུམ་གྱི་སྒོ་ནས་སྤྱིར་འཇུག་ཚུལ་དང་། [ཐ༡ད༢] ནང་གསེས་ཀྱི་སྒོ་ནས་བྱེ་བྲག་ཏུ་འཇུག་ཚུལ་ལོ། ་་་་་་་་་་་་་་་་་་་་་་་་་་་་་་་་་་་་་་་་༡༨༡[ཐ༡ད༡] དང་པོ་རྟགས་གསུམ་གྱི་སྒོ་ནས་སྤྱིར་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༢[ཐ༡ད༢] གཉིས་པ་ནང་གསེས་ཀྱི་སྒོ་ནས་བྱེ་བྲག་ཏུ་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༣[ཏ༢ཐ༢] གཉིས་པ་དོན་གྱི་འཇུག་ཚུལ་བཤད་པ་ལ་གསུམ། [ཐ༢ད༡] དངོས་ཀྱི་དོན་བཤད་པ། [ཐ༢ད༢] ཡང་འཇུག་མདོ་ཙམ་བཤད་པ། [ཐ༢ད༣] དོན་རྣམ་རྒྱས་པར་སྦྱོར་བའི་ཚུལབཤད་པའོ། ་་་་་་་་་་་་་་་་་་་་་་་་་་་་་་༡༨༨[ཐ༢ད༡] དང་པོ་དངོས་ཀྱི་དོན་བཤད་པ་ལ་གཉིས། [ད༡ན༡] མདོར་བསྟན་པ་དང་། [ད༡ན༢] རྒྱས་པར་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༨[ད༡ན༡] དང་པོ་མདོར་བསྟན་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༨
15.	[ད༡ན༢] གཉིས་པ་རྒྱས་པར་བཤད་པ་ལ་གཉིས། [ན༢པ༡] སྔོན་འཇུག་ལ་ལྟོས་ནས་རྗེས་འཇུག་གི་དོན་སྟོན་ཚུལ་དང་། [ན༢པ༢] རྗེས་འཇུག་གི་ནུས་པས་མིང་མཐའ་དྲག་ཞན་སོགས་འདྲེན་ཚུལ་ལོ། །་་་་་་་་་་་༡༨༩[ན༢པ༡] དང་པོ་སྔོན་འཇུག་ལ་ལྟོས་ནས་རྗེས་འཇུག་གི་དོན་སྟོན་ཚུལ་ལ་གཉིས། [པ༡ཕ༡] སྤྱིའི་དོན་དང་། [པ༡ཕ༢] ཡན་ལག་གི་དོན་ནོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༩[པ༡ཕ༡] དང་པོ་སྤྱིའི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༨༩[པ༡ཕ༢] གཉིས་པ་ཡན་ལག་གི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༡༩༢[ན༢པ༢] གཉིས་པ་རྗེས་འཇུག་གི་ནུས་པས་མིང་མཐའ་དྲག་ཞན་འདྲེན་ཚུལ། ་་་་་་་་་་་་་་་་་་་་་་་་་་་་༡༩༥[ཐ༢ད༢] གཉིས་པ་ཡང་འཇུག་མདོ་ཙམ་བཤད་པ་གཉིས། [ད༢ན༡] གང་ལ་གང་གིས་འཇུག་པ་དང་། [ད༢ན༢] ཇི་ལྟར་འཇུག་པར་
16.	བྱེད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༠[ད༢ན༡] དང་པོ་གང་ལ་གང་གིས་འཇུག་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༠[ད༢ན༢] གཉིས་པ་ཇི་ལྟར་འཇུག་བྱེད་པ་ལ་གཉིས། [ན༢པ༡] མིང་རྐྱང་ལ་འཇུག་པ་དང་། [ན༢པ༢]   བྱ་བྱེད་འབྲས་བུ་དང་བཅས་པ་ལ་འཇུག་ཚུལ་ལོ། །་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༡[ན༢པ༡] དང་པོ་མིང་རྐྱང་ལ་འཇུག་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༡[ན༢པ༢] གཉིས་པ་བྱ་བྱེད་འབྲས་བུ་དང་བཅས་པ་ལ་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༡[ཐ༢ད༣] གསུམ་པ་དོན་རྣམས་རྒྱས་པར་སྦྱར་བའི་ཚུལ་བཤད་པ་ལ་གཉིས། [ད༣ན༡] རྣམ་དབྱེ་དང་ཚིག་ཕྲད་སྔ་ཤུགས་འདྲེན་ཚུལ་སྤྱིར་བསྟན་པ། [ད༣ན༢] དེ་དག་གི་ནང་གསེས་འཇུག་ཚུལ་ཁྱད་པར་དུ་བཤད་པའོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༣[ད༣ན༡] དང་པོ་རྣམ་དབྱེ་དང་ཚིག་ཕྲད་སྔ་
17.	ཤུགས་འདྲེན་ཚུལ་སྤྱིར་བསྟན་པ་ལ་གཉིས། [ད༣ན༡] རྣམ་དབྱེ་འདྲེན་ཚུལ་དང་། [ད༣ན༢] ཚིག་ཕྲད་འདྲེན་ཚུལ་ལོ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༣[ད༣ན༡] དང་པོ་རྣམ་དབྱེ་འདྲེན་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༤[ད༣ན༢] གཉིས་པ་ཚིག་ཕྲད་འདྲེན་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༥[ད༣ན༢] གཉིས་པ་དེ་དག་གི་ནང་གསེས་འཇུག་ཚུལ་ཁྱད་པར་དུ་བཤད་པ་ལ་གཉིས། [ན༢པ༡] རྣམ་དབྱེའི་ནང་གསེས་འཇུག་ཚུལ་དང་།   [ན༢པ༢] ཚིག་ཕྲད་ཀྱི་ནང་གསེས་འཇུག་ཚུལ་ལོ། །་་་་་་་་་་་་་་་་༢༠༩[ན༢པ༡] དང་པོ་རྣམ་དབྱེ་ནང་གསེས་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༠༩[ན༢པ༢] གཉིས་པ་ཚིག་ཕྲད་ཀྱི་ནང་གསེས་འཇུག་ཚུལ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༡༣[ཇ༢ཉ༤] བཞི་པ་དགོས་པ་ཅི་ཡི་ཕྱིར་དུ་འཇུག་པར་བྱེད་
18.	པ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༢༡[ང༢ཅ༣] གསུམ་པ་ཡི་གེའི་འཇུག་པ་སྤྱིའི་དགོས་པ་བསྟན་པའི་སྒོ་ནས་དོན་བསྡུ་བ། ་་་་་་་་་་་་་་་་་་༢༢༤[ཁ༢ག༣] གསུམ་པ་དོན་མཐར་ཕྱིན་པའི་དགེ་བ་བསྔོ་བ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༢༦[ཀ༢ཁ༣] གསུམ་པ་འཇུག་གི་དོན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་༢༢༦		
1.	༄༅། །སུམ་ཅུ་པའི་འགྲེལ་བ། 		གང་ལ་བརྟེན་ན་གསུང་ངག་སྨྲ་དབང་མཆོག། ། 		འདོད་པ་ཇི་བཞིན་བདེ་བླག་འཇོ་མཛད་པའི། ། 		ཡོངས་འཛིན་ཆོས་ཀྱི་གྲགས་སྙན་ཅན་མཆོག་དང་། ། 		དབྱེར་མེད་ཚངས་སྲས་ལྷ་མོར་དང་བས་འདུད། ། 			རྒྱལ་གསུང་ལེགས་བཤད་བདུད་རྩིའི་རྒྱུན་བཟང་གིས། ། 		བསིལ་ལྡན་ལུས་ཅན་ཡོངས་ལ་ཕན་བདེའི་དཔལ། ། 		ཐོག་མར་སྦྱིན་མཛད་ཆོས་རྒྱལ་སྲོང་བཙན་དང་། ། 		བཀའ་བློན་ཨ་ནུའི་བཀའ་དྲིན་མི་དྲན་སུ། ། 		རྣམ་འདྲེན་གསུང་གི་མཛད་མཆོག་མི་འགྱུར་བཀའ། ། 		དེ་ཡི་དགོངས་འགྲེལ་བསྟན་བཅོས་དང་བཅས་པའི། ། 		བརྗོད་བྱ་རྗོད་བྱེད་ལ་འཇུག་ཐབས་ཀྱི་མཆོག། ། 		སུམ་རྟགས་དོན་རྣམས་མཆན་གྱིས་འགྲེལ་འདི་ཉོན། ། འདིར་བོད་ཀྱི་སྒྲའི་བསྟན་བཅོས་ཆེན་པོ་བརྒྱད་ཀྱི་ནང་ཚན་སུམ་ཅུ་པ་
2.	དང་། རྟགས་ཀྱི་འཇུག་པ་གཉིས་ལས་གསུངས་པའི་དོན་རྣམས་གོ་སླ་བའི་མཆན་གྱིས་ཅུང་ཟད་གསལ་བར་བཤད་པ་ལ་གཉིས། [ཀ༡] སུམ་ཅུ་བའི་ཚིག་དོན་བཤད་པ་དང་།   [ཀ༢] རྟགས་ཀྱི་འཇུག་པའི་ཚིག་དོན་བཤད་པའོ། [ཀ༡] དང་པོ་གསུམ། [ཀ༡ཁ༡] ཀླད་ཀྱི་དོན། [ཀ༡ཁ༢] གཞུང་གི་དོན། [ཀ༡ཁ༣] མཇུག་གི་དོན་ནོ། །[ཀ༡ཁ༡] དང་པོ་ནི།    རྒྱ་གར་འཕགས་པའི་ཡུལ་ན་སྐད་རིགས་ཆེན་པོ་བཞི་ཡོད་པ་ལས་ལེགས་པར་སྦྱར་བ་སཾ་སྐྲྀ་ཏའི་སྐད་དུ།    བྱཱ་ཀ་ར་ཎ་མཱུ་ལ་ཏྲིཾ་ཤད་ནཱ་མ་ཞེས་བྱའོ། དེ་ཉིད་བོད་གངས་ཅན་གྱི་སྐད་དུ་བསྒྱུར་ན། བྱཱ་ཀ་ར་ཎ་ཞེས་པ་བརྗོད་བྱའི་དོན་རྣམས་ཚིག་གིས་གསལ་བར་བྱེད་པའི་ལུང་བརྡ་སྤྲོད་པའི་མན་ངག་ཡིན་ལ། འདི་ཉིད་འཇུག་པ་དང་རྣམ་དབྱེ་དང་ཚིག་ཕྲད་སོགས་ཀྱིས་ཀུན་གོ་བར་བྱེད་པས་ན། སྟོན་པ་ཞེས་བྱའོ། མཱུ་ལ་ཏྲིཾ་ཤད་ནི་ལེའུ་ཕྱི་མ་བདུན་གྱི་བརྟེན་གཞིར་གྱུར་ཅིང་།   རྗོད་བྱེད་ཀྱི་གཞུང་ཤོ་ལོ་ཀ་སུམ་ཅུར་གནས་པས་སུམ་ཅུ་པའི་རྩ་བའོ།   ནཱ་མ་ནི་མཚན་དེ་ལྡན་ཞེས་བྱ་བའི་དོན་ཡིན་ནོ། འདིར་རྒྱ་གར་སྐད་ཀླད་དུ་སྨོས་པ་ནི། ཀ་ཙན་སོགས་ལེགས་སྦྱར་གྱི་སྒྲའི་རིག་བྱེད་རྣམས་ལ་བརྟེན་ནས་མདོ་དང་རྒྱུད་སྡེའི་དཀའ་དང་བསྟན་བཅོས་ཀྱི་གཞུང་རྣམས་བོད་སྐད་དུ་བསྒྱུར་བ་ལ་ཉེ་བར་མཁོ་བའི་བརྡ་སྤྲོད་ཀྱི་གཞུང་ཡིན་པ་དང་། དབྱངས་གསལ་དང་རྣམ་དབྱེ་ཚིག་ཕྲད་བྱ་བྱེད་ལས་གསུམ་སོགས་ཀྱང་ལེགས་སྦྱར་གྱི་གཞུང་ལ་བརྟེན་པ་དང་།   ཆུ་བརྒྱུད་གངས་དང་ཆོས་འགོ་སངས་རྒྱས་ལ་ཐུག་དགོས་པ་བཞིན་མན་ངག་འདི་ཉིད་རྒྱ་གར་འཕགས་པའི་ཡུལ་གྱི་པཎ་གྲུབ་རྣམས་
3.	ལས་བརྒྱུད་པའི་ཁུངས་གསལ་བར་བྱེད་པའི་རྒྱུ་མཚན་གྱིས་ཡིན་ནོ།   [ཀ༡ཁ༢] གཉིས་པ་གཞུང་གི་དོན་ལ་གསུམ།    [ཁ༢ག༡]   བསྟན་བཅོས་བརྩམ་པ་ལ་འཇུག་པའི་ཡན་ལག   [ཁ༢ག༢]   བསྟན་བཅོས་ཀྱི་ལུས་དངོས་བཤད་པ།   [ཁ༢ག༣]   བརྩམས་པའི་དགེ་བ་བསྔོ་བའོ། [ཁ༢ག༡]   དང་པོ་ལ་གཉིས། [ག༡ང༡]   མཆོད་པར་བརྗོད་པ་དང་། [ག༡ང༣༢   ངོ་བོ་ངེས་པར་བསྟན་པའི་སྒོ་ནས་རྩོམ་པར་དམ་བཅའ་བའོ། [ག༡ང༡]   དང་པོ་ནི།   སྨྲ་བའི་དབང་ཕྱུག་རྗེ་བཙུན་འཇམ་པའི་དབྱངས་ལ་སྒོ་གསུམ་གུས་པས་ཕྱག་འཚལ་ལོ། ཞེས་པས་སློབ་དཔོན་རང་ཉིད་ཀྱི་ལྷག་པའི་ལྷ་ལ་ཕྱག་འཚལ་ཞིང་ཆེད་བརྗོད་མཛད་པའོ། གང་ལ་མཁྱེན་བརྩེ་ནུས་པའི་ཡོན་ཏན་མཆོག་ཏུ་གྱུར་པ་ཡོངས་སུ་མངའ་བའི་སྐྱབས་གནས་དམ་པ་དཀོན་མཆོག་དེ་ལ་ཕྱག་འཚལ་ལོ།   ཞེས་སྐྱབས་ཡུལ་རྣམས་ལ་སྤྱིར་ཕྱག་མཛད་པའོ། གང་གི་རྒྱལ་བ་ཀུན་གྱི་གསུང་མི་ཟད་པ་རྒྱན་གྱི་འཁོར་ལོའི་སྒྲ་དབྱངས་མ་ལུས་པ་བཞི་ལྷག་དྲུག་ཅུའི་དཔའ་དང་ལྡན་པའི་གསུང་གིས་མཁའ་ཁྱབ་ཀྱི་གདུལ་བྱ་རྣམས་ལ་རིས་སུ་ཆད་པ་མེད་པར་གསུངས་པ་ཡི་མངའ་བདག    སྒྲིབ་གཉིས་ཀྱི་རྩུབ་རེག་དང་བྲལ་ཞིང་སྟོབས་བཅུ་སོགས་བླ་ན་མེད་པའི་ཡོན་ཏན་རྫོགས་པར་བརྙེས་པ།   རྣམ་འདྲེན་ཀུན་གྱི་ཡབ་གྱུར་རྗེ་བཙུན་འཇམ་པའི་དབྱངས་ལ་ཕྱག་འཚལ་ལོ། ཞེས་པས་རྗེ་བཙུན་ལ་ཁྱད་པར་དུ་ཕྱག་མཛད་པའོ། གང་གིས་བརྗོད་པ་ཀུན་གྱི་མིང་དང་ཚིག་རྣམས་ཀྱི་གཞི་དབྱངས་དང་
4.	གསལ་བྱེད་ཡི་གེ་རྣམས་སྔོན་ཏེ་བསྐལ་པ་དང་པོ་དུས་སུ་གསུངས་པའི།   ལྷ་ཆེན་པོ་རྟག་ཞི་བ་སྟེ་དབང་ཕྱུག་ཆེན་པོ་ལ་ཕྱག་འཚལ་ལོ། ཞེས་པས་ཟ་མ་ཏོག་ལ་སོགས་པའི་མདོ་སྡེ་རྣམས་སུ་འཕགས་པ་འཇིག་རྟེན་དབང་ཕྱུག་གི་རྣམ་འཕྲུལ་དུ་གསུངས་པ་དང་།   ཡི་གེ་བརྟེན་གཞིར་བྱས་པའི་སྒྲ་རིག་སོགས་ཀྱི་བཤད་རྒྱུན་གྱི་བརྒྱུད་པ་བར་མ་ཆད་པ་མཚོན་ཕྱིར་དང་།   བྲམ་ཟེ་རྣམས་ཀྱི་གཞུང་དུ་བྱེད་པོ་ཉི་ཤུ་རྩ་བཞི་བཤད་པ་ལས་ཡི་གེའི་བྱེད་པོ་དབང་ཕྱུག་ཏུ་བཤད་པ་དང་ཡང་སྒོ་བསྟུན་ཏེ་ལྷ་ཆེན་ལ་ཕྱག་མཛད་པའོ། སྒྲ་ལ་སོགས་པའི་རིག་གནས་ཀྱི་བརྗོད་བྱ་རྣམས་རྗོད་བྱེད་ཚིག་གི་སྡེབ་ཡང་དག་པར་སྦྱོར་བའི་ཚུལ་གྱིས་གསུང་རབ་ཀྱི་དགོངས་དོན་མཐའ་དག་མ་ནོར་མ་འཁྲུལ་བར་གཏན་ལ་ཕབ་ཅིང་། སྐལ་ལྡན་གདུལ་བྱ་ཡོངས་ལ་ཆོས་ཚུལ་འདི་ཉིད་ལེགས་པར་སྟོན་པར་མཛད་པའི་རྒྱ་གར་མཁས་པ་མཧཱ་པཎྟི་ཏ་རྣམས་དང་། མཁན་པོ་རང་ཉིད་ལ་རིག་གནས་བཅུའི་ཚིག་དོན་མ་ལུས་པར་གདམས་ཤིང་སྟོན་པའི་དྲིན་ཆེན་རྩ་བའི་བླ་མ་པཎྟི་ཏ་ལྷ་རིག་པའི་སེང་གེ་དང་། བྲམ་ཟེ་ལི་བྱིན་ཧ་ར་ལ་སོགས་པ་རྣམས་ལ་ཡང་གུས་ཤིང་དང་བས་ཕྱག་འཚལ་ལོ་ཞེས་པས་དངོས་བརྒྱུད་ཀྱི་བླ་མ་རྣམས་ཀྱི་སྐུ་དྲིན་དྲན་པས་ཕྱག་མཛད་པ་ཡིན་ལ། ནས་ཞེས་པ་བཤད་པའི་ལྷག་མ་འདྲེན་པའི་ཚིག་ཡིན་ནོ། [ག༡ང༢]   གཉིས་པ་ངོ་བོ་ངེས་པར་བསྟན་པའི་སྒོ་ནས་རྩོམ་པར་དམ་བཅའ་བ་ནི།    ལྷག་པ་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་ཀྱི་བསླབ་པ་སོགས་རྟོགས་པའི་ཡོན་ཏན་རྣམས་གང་གི་རྒྱུད་ལ་སྐྱེ་མི་སྐྱེ་ནི། ཉམས་ལེན་གྱི་གནད་ལ་ངེས་པ་བསྐྱེད་པའི་འདུལ་མངོན་མདོ་སྡེའི་སྡེ་སྣོད་
5.	རྣམས་ལ་ཐོས་བསམ་གྱི་འཆད་ཉན་རྣམ་དག་གིས་བརྡར་ཤ་ཆོད་པར་སྦྱངས་མ་སྦྱངས་ལ་རག་ལས་པས་ན། རྟོགས་པའི་ཆོས་ཀུན་གྱི་གཞི་འཛིན་པར་བྱེད་ཅིང་། ནང་རིག་པ་སོགས་བཅུ་ཕྲག་རིག་གནས་ཀྱི་བརྗོད་དོན་གཏན་ལ་དབབ་པའི་ལུང་ཆས་ཀྱི་རྗོད་བྱེད་སྨྲ་བ་རྣམས་ཀྱི་རྒྱུ་ཡང་ཡིན་ལ། དོན་གྱི་ངོ་བོ་ཙམ་སྟོན་པ་མིང་དང་ཁྱད་པར་སྟོན་པ་ཚིག་དང་དེ་ཉིད་དོན་ལྡན་ངག་གི་ཕྲེང་བ་དུ་མ་སྦྲེལ་བ་རྗོད་པ་རྣམས། དབྱངས་གསལ་གྱི་ཡི་གེ་སྔོན་རྗེས་གཞི་གསུམ་དང་རྣམ་དབྱེ་དང་ཕྲད་སོགས་རྟགས་དང་སྒྲའི་སྒོ་ནས་ཇི་ལྟར་འཇུག་པའི་ཚུལ་གྱིས་སྦྱོར་བ་ལས་འབྱུང་བའི་ཕྱིར་དེ་དག་ཀུན་གྱི་གཞི་གཙོ་བོར་གྱུར་པ། ཡི་གེའི་སྦྱོར་བ་ཚིག་ཉུང་ལ་དོན་རྒྱས་པའི་ཚུལ་གྱིས་བཤད་པར་བྱའོ། [ཁ༢ག༢]     གཉིས་པ་བསྟན་བཅོས་ཀྱི་ལུས་དངོས་བཤད་པ་ལ་གསུམ། [ག༢ང༡]    མདོར་བསྟན་པ། [ག༢ང༢]   རྒྱས་པར་བཤད་པ།     [ག༢ང༣]   བསླབ་ཚུལ་ལ་མཁས་པར་བྱ་དགོས་པར་གདམས་པའོ། [ག༢ང༡]    དང་པོ་ལ་གསུམ།   [ང༡ཅ༡] ཡི་གེའི་ཚོགས་པ་སྤྱིའི་རྣམ་བཞག [ང༡ཅ༢]   དབྱངས་གསལ་གྱི་ཡི་གེ་ངོས་བཟུང་བ།    [ང༡ཅ༣] དེའི་རྒྱུ་དང་གནས་སོགས་མདོ་ཙམ་བཤད་པའོ།   [ང༡ཅ༡] དང་པོ་ནི། སྔོན་སྐལ་བ་མཐའ་ཡས་མུ་མེད་པའི་དུས་སུ་འོག་མིན་སྟུག་པོ་བཀོད་པའི་ཞིང་ཁམས་སུ། དག་པ་གཉིས་ལྡན་གྱི་ཆོས་སྐུ་ཀུན་དུ་བཟང་བོ་ཉིད་རྣམ་པར་རྟོག་པ་མེད་པའི་རང་མདངས་ལོངས་སྤྱོད་རྫོགས་པའི་སྐུར་བཞེངས་ཏེ། དག་པའི་འཁོར་ཚོགས་རྒྱ་མཚོ་ལ་གཞི་དོན་དམ་པ་ཡི་དང་། ཀུན་རྫོབ་པའི་རིག་པ་གེ་དང་། བདེན་གཉིས་དབྱེར་མེད་
6.	པའི་ལྷན་སྐྱེས་ཡེ་ཤེས་ལ་ཡི་གེ་ཞེས་པའི་བརྡ་ཙམ་གྱིས་སྨྲ་བསམ་བརྗོད་ལས་འདས་པའི་ཆོས་ཀྱི་འཁོར་ལོ་རྒྱ་ཆེར་བསྐོར། དེ་ནས་རིམ་བཞིན་བརྒྱུད་དེ་མེ་ཏོག་པདྨ་ལས་འཁྲུངས་པའི་སྤྲུལ་བའི་སྐྱེས་མཆོག་ཁྱེའུ་སྣང་བ་ཞེས་བྱ་བས་སངས་རྒྱས་སྟོང་རྩ་གཉིས་ལ་གསུངས།   དེའི་དུས་སུ་ཡི་གེའི་མཁན་པོ་ལྷའི་བུ་ཉི་མ་རབ་ཏུ་སྣང་བྱེད་དང་། དགའ་བྱེད་གཉིས་ཀྱིས་དབྱངས་བཅུ་དྲུག་དང་གསལ་བྱེད་སོ་བཞིའི་སྒོ་ནས་ཡིག་སྲོལ་བཏོད་དེེ་སྒྲའི་གཞུང་ཐལ་འགྱུར་རྩ་བའི་རྒྱུད་ཅེས་པ་བརྩམས་པ་ནི་ཡི་གེ་འབྲི་བའི་ཐོག་མའི་འབྱུང་ཁུངས་སོ། དེའི་རྗེས་ཚེ་ལོ་བྱེ་བའི་དུས་ནས་རིམ་བཞིན་མགོན་པོ་འོད་མི་འགྱུར་བ། སྟོན་པ་གཞོན་ནུ་དཔའ་བོ་སྟོབས་ལྡན། རྒྱལ་བ་འཁོར་བ་འཇིག མང་བོས་བཀུར་བའི་རྒྱལ་བོ། ཡི་གེའི་མཁན་པོ་ཀུན་གྱི་བཤེས་གཉེན།   རྒྱལ་བོ་གཞོན་ནུ་དོན་ཀུན་གྲུབ་པ། བྲམ་ཟེ་ལི་བྱིན་ཧ་ར་སོགས་ལ་རིམ་པར་བརྒྱུད་དེ། རྒྱ་གར་འཕགས་པའི་ཡུལ་དུ་ཡིག་རིགས་སུམ་བརྒྱ་དྲུག་ཅུ་རྩ་བཞི་དར་རྒྱས་སུ་བྱུང་ངོ། དེ་དག་ཀྱང་བསྡུ་ན་ལཉྩ་ན་ལྷའི་ཡི་གེ    ན་ག་ར་མིའི་ཡི་གེ    ཝརྟུ་ལ་ཀླུའི་ཡི་གེ་གསུམ་དུ་འདུས་པར་གསུངས་སོ།   ཐུབ་པའི་དབང་པོ་མྱ་ངན་ལས་འདས་ནས་ལོ་སྟོང་ཆིག་བརྒྱ་དྲུག་ཅུ་རེ་བདུན་ལོན་པ་ན་བོད་ཀྱི་ཆོས་རྒྱལ་ལྷ་ཐོ་ཐོ་རི་གཉན་བཙན་གྱི་ཕྱག་ཏུ་ལཉྩའི་གཟུགས་ཀྱི་གླེགས་བམ་སོགས་བབས་ནས་བསྟན་པའི་ཆོས་ཀྱི་དབུ་བརྙེས་ཏེ་གཉན་པོ་གསང་བར་མཚན་གསོལ་ཞིང་བཀུར་སྟི་བླ་ན་མེད་པ་མཛད་དོ། དེ་ནས་གདུང་རབས་ལྔ་སོང་བ་ན།    ཆོས་རྒྱལ་སྲོང་བཙན་སྒམ་པོ་རྒྱལ་སར་བཞུགས། མི་ཆོས་གཙང་མའི་ཁྲིམས་བཅས་ཏེ་བོད་ཡུལ་དཀར་པོ་དགེ་བའི་བསིལ་ཟེར་གྱི་སྣང་བས་གསལ་བར་མཛད། འོན་ཀྱང་དམ་པའི་ཆོས་
7.	ཀྱི་སྲོལ་མེད་ན་འཇིག་རྟེན་ཆོས་ལུགས་ཙམ་གྱིས་གར་ཡང་མི་ཕྱིན་པར་དགོངས་ནས། འཇམ་དབྱངས་རྣམ་འཕྲུལ་མདུན་ན་འདོན་གྱི་བློན་པོ་ཆེན་པོ་གཉལ་ཐུ་མི་ཨ་ནུ་ལ་བཀའ་བསྩལ་ཏེ། གསེར་གྱི་པ་ཊ་སོགས་སྤྱད་པ་སྣ་ཚོགས། གསེར་ཕྱེ་བྲེ་གང་སོགས་དངོས་ཆས་གྱ་ནོམ་པ་དང་བཅས་རྒྱ་གར་དུ་བརྫངས། དེས་ཀྱང་ཉེ་ཞོ་མེད་པར་དེར་འབྱོར་ནས་བྲམ་ཟེའི་སློབ་དཔོན་ལི་བྱིན་ཧ་ར་དང་མཇལ་ནས་གསེར་གྱི་པ་ཊ་སོགས་བསྙེན་བཀུར་ཕུལ་ཕྱིན་མཛད་དེ། ཡིག་རིགས་སུམ་བརྒྱ་དྲུག་ཅུ་རྩ་བཞི་ལ་མཁས་པར་སྦྱངས་ནས། 			བདག་ཅག་བླུན་པོ་ཐུ་མི་ལ། ། 				མ་ལུས་གནང་བ་ཐུགས་ལ་བཏགས། ། 				རྒྱ་གར་ཡུལ་དུ་འོངས་པ་ཡིན། ། 				མཁས་གྲུབ་ཁྱེད་དང་མཇལ་བ་ཡིན། ཞེས་སོགས་བྲམ་ཟེ་ལ་དྲིན་བཟོའི་མགུར་དབྱངས་ཀྱི་ཆེད་བརྗོད་མཛད་དོ། དེ་ནས་པཎྚི་ཏ་ལྷ་རིག་པའི་སེང་གེ་སོགས་མཁས་གྲུབ་གཉིས་འཛོམས་དུ་མའི་ཞབས་ལ་གཏུགས་ཏེ། སྒྲ་པཱ་ཎི་པ། ཀ་ལཱ་པ། རྟོགས་དཀའ་བ་པཎྚི་ཏའི་ལུགས་ཀྱི་བསྟན་བཅོས་ཙནྡྲ་པ། རྟོགས་སླ་བ་རྒྱལ་པོའི་ལུགས་ཀྱི་བསྟན་བཅོས་ཀྱི་གཙོས་ཕྱི་ནང་རིག་གནས་ཐུན་མོང་དང་ཐུན་མོང་མ་ཡིན་པ་མཐའ་དག་ལ་སྦྱངས་པ་ཕུལ་ཕྱིན་མཛད་དེ་རང་ཡུལ་དུ་འབྱོར།   ལྷ་སའི་སྐུ་མཁར་མ་རུར་ལོ་གསུམ་གྱི་བར་སྐུ་མཚམས་བཅད་དེ་རྒྱལ་བོ་ལ་ཡིག་རིགས་
8.	དང་རིག་གནས་བཅུའི་མིང་ཚིག་རྗོད་གསུམ་མ་ལུས་པ་གདམས་པས་མཁས་པའི་གོ་འཕང་ལ་མངའ་དབང་བསྒྱུར།   དེ་ལྟར་ལེགས་སྦྱར་གྱི་ལུང་གི་ཆོས་རྣམས་བོད་ཀྱི་ཆོས་སྐད་དུ་མ་བསྒྱུར་ཕྱིན་དགོས་པ་མེད་པར་དགོངས་ནས། སློབ་དཔོན་མདུན་ན་འདོན་ལ་བོད་ཀྱི་ཕལ་སྐད་ལ་འགྲེས་ཏེ་ཆོས་སྐད་དུ་འགྱུར་ངེས་པའི་ཡི་གེ་ཅིས་ཀྱང་གསར་དུ་བརྩམ་དགོས་ཞེས་བཀའ་ཕབས། བློན་པོས་ལྷག་པའི་ལྷ་འཇམ་དབྱངས་ལ་གསོལ་བ་འདེབས་བཞིན་དབྱངས་གསལ་སོ་བཞི་རྣམ་དབྱེ་ཚིག་ཕྲད་སོགས་འཆད་པར་འགྱུར་བ་ལྟར་ལཉྩ་ན་དཔེར་སྦྱར་ནས་དབུ་ཅན་དང་ཝརྟུ་ལ་དཔེར་མཛད་ནས་ཤར་མ་བཅས་བོད་བྱིངས་ཀྱི་བསྟན་བཅོས་བརྒྱད་བརྩམས་ཏེ་རྒྱལ་བོ་ལ་ཕུལ།   དེས་ཀྱང་ཐུགས་ཚིམ་ཞིང་ཕྱིན་ཆད་བོད་ཀྱི་ཆོས་སྐད་ཐུན་མོང་མ་ཡིན་པ་སུམ་རྟགས་ཀྱི་བསྟན་བཅོས་འདི་ལས་གཞན་དུ་ཡུལ་སྐད་སྣ་ཚོགས་ཀྱིས་བཀའ་བསྟན་བསྒྱུར་དུ་མི་རུང་བར་བཀར་བཏགས་ཀྱི་ཕྱག་རྒྱས་བཏབ་པ་ཡིན་ནོ།   ཐུ་མི་སྤྱན་རས་གཟིགས་ཀྱི་མདོ་རྒྱུད་ཉེར་གཅིག་སོགས་བཀའ་བསྟན་དུ་མ་བསྒྱུར། དེ་ལྟར་རྒྱལ་བློན་རྣམ་གཉིས་ཀྱི་རླབས་ཆེན་ཐུགས་བསྐྱེད་ཁྱུང་སྔོན་སྐྱེས་ཀྱིས་དྲངས་པའི་མདོ་སྔགས་ཟུང་འབྲེལ་གྱི་བསྟན་པའི་ལུགས་བཟང་རྟ་བདུན་དབང་པོ་འཆད་རྩོད་རྩོམ་གསུམ་གྱི་འོད་སྣང་འབུམ་ཕྲག་སྤྲོས་པས།   ཤ་ཟན་གདོང་དམར་བོད་ཡུལ་གྱི་སྐྱེ་འགྲོ་ཡོངས་ཀྱི་མ་རིག་མིན་པའི་སྨག་རུམ་གཏན་སངས་ངོས་འཕྲལ་དང་ཡུན་གྱི་ལེགས་ཚོགས་དར་དྲག་སྤེལ་བའི་བཀའ་དྲིན་ཤེས་དགོས་ཏེ། 				           སློབ་དཔོན་གྱིས་ཞལ་ནས། 			ཡུལ་མཐའ་འཁོབ་བོད་ཀྱི་རྒྱལ་ཁམས་འདིར། ། 	
9.			མི་མཁས་པ་སླེབས་པའི་སྔོན་མ་ཡིན། ། 			ང་མུན་པ་སེལ་བའི་སྒྲོན་མེ་ཡིན། ། 			རྗེ་རྒྱལ་བོ་ཉི་ཟླའི་ཚུལ་དུ་བཞུགས། ། 			གྲོགས་བློན་པོའི་ཁྲོད་ན་ང་ཙམ་མེད། ། 			བོད་ཁ་བ་ཅན་གྱི་མི་རྣམས་ལ། ། 			ང་ཐུ་མི་བཀའ་དྲིན་མི་ཆེ་འམ། ཞེས་གསུངས་པ་ལྟར་རོ། [ང༡ཅ༢]   གཉིས་པ་ནི།    མིང་དང་ཚིག་གང་ཡིན་རྩོམ་པའི་གཞིར་གྱུར་པའི་སྐད་ཀྱི་གདངས་ཏེ༑ (Hདཔང་ལོ་ཆེན་པོ)ས། (Gརྣམ་རྟོག་དབང་གིས་རླུང་གཡོས་ཤིང་། ། དེ་ཡིས་གནས་དང་བྱེད་པ་དང་། ། 			རྩོལ་བ་བསྐྱེད་དེ་དབུགས་འབྱུང་དང་། ། 			ལྷན་ཅིག་ཡི་གེའི་གདངས་རྣམས་སྐྱེ། ། ) ཞེས་པ་ལྟར་རོ། ཡི་གེའི་སྐད་དོད་ཨ་ཀྵ་ར་མི་འགྱུར་བ་སྟེ་ཡི་གེའི་གདངས་ཀྱི་རྣམ་པའི་རང་བཞིན་གང་ཟག་སུས་བརྗོད་ཀྱང་སྒྲའི་གདངས་གཞན་དུ་མི་འགྱུར་བས་ན་ཡི་གེའོ།   དེ་ལ་ལྷའི་སྐད་ཀྱི་དབང་གིས་ཨཱ་ལི་སྟེ་དབྱངས་བཅུ་དྲུག་དང་།    ཀཱ་ལི་སྟེ་གསལ་བྱེད་སོ་གསུམ་མམ་སོ་བཞི་སྟེ་རྣམ་པ་གཉིས་སོ།   དབྱངས་ཨཱ་ལི་བཅུ་དྲུག་ལས་བོད་ཀྱི་སྐད་ལ་དབྱངས་ཀྱི་བྱ་བ་གསལ་བར་བྱེད་ཅིང་ཉེ་བར་མཁོ་བའི་ཡན་ལག་ཏུ་འགྱུར་བའི་དབྱངས་ཡིག་ནི།  
10.	 ཨི་ལ་སོགས་པ་བཞི་ཡིན་ཏེ།   དེ་ཡང་བོད་ཡིག་གི་གདངས་རིང་ཆ་ཅན་ཡིན་པས་དབྱངས་ཨི་ཨཱི་གཉིས་ཀྱི་རྗོད་པ་ཐུང་རིང་འདྲ་བའམ་མཉམ་པར་བྱས་པ་གཅིག་ཏུ་སྦྱར་བ་ཨི་སྟེ་གུག་གུ་དང་།    ཨུ་ཨཱུ་གཉིས་ཀྱི་རྗོད་པ་གཅིག་བྱས་པ་ཨུ་སྟེ་ཞབས་ཀྱུ་དང་། རྀ་རཱྀ་ལྀ་ལཱྀ་བཞི་དང་ཨཾ་ཨ༔གཉིས་ཏེ་དྲུག་པོ་བོད་སྐད་རྐྱང་པ་ལ་མི་མཁོ་བའི་ཕྱིར་དོར་རོ༑   ༑     ཨེ་ཨཻ་གཉིས་གཅིག་ཏུ་བྱས་པ་ཨེ་སྟེ་འགྲེང་བུ་དང་། ཨོ་ཨཽ་གཉིས་གཅིག་ཏུ་བྱས་པ་ཨོ་སྟེ་ན་རོ་ཞེས་པའི་བརྡ་ཆད་བཏགས་པས། བོད་ཀྱི་དབྱངས་ཡིག་རྐྱང་བ་ཨི་ཨུ་ཨེ་ཨོ་ལ་གུག་གུ་སོགས་ཀྱི་བརྡ་ཆད་བྱས་པ་བཞི་ཡིན་ནོ། དེ་ཡང་སུམ་ཅུ་པར།     ཨཱ་ལི་གསལ་བྱེད་ཨི་སོགས་བཞི།   ཞེས་པའི་དོན་ཀཱ་ལི་སུམ་ཅུ་ཐམ་པའི་ཐ་མ་ཨ་ཡིག་ནི་རྗོད་པར་རང་དབང་ཅན་ཡིན་པས་ཀ་སོགས་ཉེར་དགུ་ལ་གདངས་ཀྱི་རྣམ་པས་འཇུག་དགོས་ཤིང་།   ཨི་སོགས་ནི་བརྗོད་དོན་ཁྱད་པར་བ་གསལ་བྱེད་ཡིན་པའི་དོན་ནོ། ཀཱ་ལི་གསལ་བྱེད་སོ་བཞི་ལས་ཀ་སྡེའི་བཞི་པ་གྷ་དོར་བས་ཀ་ཁ་ག་ང་བཞི་ནི་ཀ་སྡེའོ། ཙ་སྡེའི་དང་པོ་གསུམ་གྱི་ཙ་རྟགས་དང་བཞི་པ་ཛྷ་དོར་བས་ཅ་ཆ་ཇ་ཉ་བཞི་ནི་ཅ་སྡེའོ།   ཊ་སྡེའི་ཡི་གེ་ལྔ་དང་། དྲོ་བའི་ནང་གི་ཥ་དང་།   མཐར་ཟད་ཀྵ་སྟེ་བདུན་པོ་བོད་ཡིག་རྐྱང་པར་མི་མཁོ་བས་དོར། ཏ་སྡེའི་བཞི་པ་དྷ་དོར་བས་ཏ་ཐ་ད་ན་བཞི་ནི་ཏ་སྡེའོ། པ་སྡེའི་བཞི་པ་བྷ་དོར་བས་པ་ཕ་བ་མ་བཞི་ནི་པ་སྡེའོ། ཙ་སྡེའི་དང་པོ་གསུམ་གྱི་རྗེས་སུ་མཐར་གནས་ཀྱི་བཞི་པ་སྦྱར་བས་ཙ་ཚ་ཛ་ཝ་བཞི་ནི་ཙ་སྡེའོ།   དྲོ་བའི་ཤ་ཡིག་གི་རྗོད་པ་ཞན་པར་བྱས་པ་ཞ་དང་།   ས་ཡིག་གི་རྗོད་པ་ལྷོད་ཅིང་ཡང་བར་བྱས་པ་ཟ་དང་། དབྱངས་ཀྱི་གཉིས་པ་ཨཱའི་རྗོད་པ་ཡང་བར་
11.	བྱས་པ་འ་དང་། མཐར་གནས་ཀྱི་དང་པོ་དང་གསུམ་པ་རྣམས་སྦྱར་བས་ཞ་ཟ་འ་ཡ་བཞི་ནི་ཞ་སྡེའོ། མཐར་གནས་ཀྱི་གཉིས་པ་དང་གསུམ་པ། དྲོ་བའི་དང་པོ་དང་གསུམ་པ་རྣམས་སྦྱར་བས་ར་ལ་ཤ་ས་བཞི་ནི་ར་སྡེའོ། དྲོ་བའི་བཞི་པ་དང་། དབྱངས་ཀྱི་དང་པོ་སྟེ། ཧ་ཨ་གཉིས་ནི་ཧ་སྡེ་ཕྱེད་པའི་བརྡ་ཆད་ཅན་ཡིན་པས། ཀ་ནས་ཨའི་བར་བོད་ལ་མཁོ་བའི་གསལ་བྱེད་ནི་སུམ་ཅུ་ཐམ་པའོ། [ང༡ཅ༣]      དང་པོ་ནི། གསུམ་པ་དེའི་རྒྱུ་དང་གནས་སོགས་མདོ་ཙམ་བཤད་པ་ལ་བཅུ་གཉིས། [ཅ༣ཆ༡] ཡི་གེའི་རྒྱུ་དང་། [ཅ༣ཆ༢] སྲོག་དང་རྐྱེན་གྱི་ཡི་གེ [ཅ༣ཆ༣]   ཕ་མ་བུ་ཚའི་ཡི་གེ [ཅ༣ཆ༤] ཕོ་མོ་མ་ནིང་གི་ཡི་གེ [ཅ༣ཆ༥] རྐྱང་བའི་ཡི་གེ [ཅ༣ཆ༦] མགོ་ཅན་གྱི་ཡི་གེ [ཅ༣ཆ༧] འདོགས་ཅན་གྱི་ཡི་གེ   [ཅ༣ཆ༨] བརྩེགས་དང་འཕུལ་རྟེན་ཅན་གྱི་ཡི་གེ [ཅ༣ཆ༩] སྒྲའི་ང་རོའི་དབྱེ་བ།   [ཅ༣ཆ༡༠] ང་རོ་འདྲེན་ཚུལ།   [ཅ༣ཆ༡༡]   དེ་རྣམས་ཀྱི་གནས་ཀྱི་ཁྱད་པར། [ཅ༣ཆ༡༢] ཁྱབ་ཆེ་ཆུང་གི་ཡི་གེའོ། [ཅ༣ཆ༡]   དང་པོ་ནི། གནས་དང་བྱེད་པ་དང་རླུང་དང་རྣམ་པར་རྟོག་པའམ་རྣམ་པར་ཤེས་པ་བཞིའོ། དེ་དག་གི་རྒྱུ་ཇི་ལྟར་བྱེད་ཅེ་ན། དོག་པའི་གནས་མགྲིན་པ། སྣ། སྤྱི་བོའི་ཀླད་པའི་སྦུབས་གསུམ་དང་།   ཡངས་པའི་གནས་ཁོག་པ། རྐན། ལྕེ། སོ། མཆུ་ལྔ་སྟེ་གནས་བརྒྱད་ནི་གཞིའི་རྒྱུ་དང་།   བྱེད་པ་ནི་ལྕེ་དང་རྐན་གཉིས་གཙོ་ཡིན་ཞིང་། དེ་དག་གནས་རྣམས་སུ་ཕྲད་པའི་དབང་གིས། ནང་དུ་ཕྲད་པ་དང་། ཅུང་ཟད་ཕྲད་པ་དང་། བཙུམ་པ་དང་།   ཕྱེ་བ་དང་། དོག་པ་དང་། ཡངས་
12.	པར་བྱས་པ་དྲུག་དང་། ཕྱི་རོལ་དུ་དབུགས་ཆེ་ཆུང་དང་སྒྲ་ཐོན་ཆེ་ཆུང་བཞི་རྣམས་ནི་ཡི་གེ་འབྱིན་པར་བྱེད་པའི་རྒྱུ་དང་། རླུང་ནི་རྩོལ་བ་སྟེ་ནང་གི་རླུང་གཡོ་བས་གནས་དང་བྱེད་པ་དང་རྩོལ་བ་རྣམས་བསྐྱེད་དེ་དབུགས་འབྱུང་བ་དང་ལྷན་ཅིག་ཏུ་སྒྲའི་རྣམ་འགྱུར་ཡི་གེ་སོ་སོའི་རྣམ་པར་སྐྱེ་བ་ནི་སྐྱོད་པར་བྱེད་པའི་རྒྱུ་དང་། རྣམ་རྟོག་གམ་རྣམ་ཤེས་ནི་དང་པོར་ཡི་གེར་རྣམ་པར་རྟོག་ཅིང་ཡི་གེའི་རྣམ་པ་ཤར་བའི་རྟོག་པ་སྐྱེ། དེ་སྐྱེས་པ་ན་ཡི་གེ་བརྗོད་པར་འདོད་པའི་ཀུན་སློང་སྐྱེ། དེས་ནང་གི་རླུང་གཡོ་བར་བྱེད་པ་སྟེ་སྐུལ་བར་བྱེད་པའི་རྩ་བའི་རྒྱུ་ཡིན་ནོ། [ཅ༣ཆ༢]   གཉིས་པ་སྲོག་དང་རྐྱེན་གྱི་ཡི་གེ་བཤད་ན། སྲོག་ཅེས་པ་ཡི་གེ་རྣམས་ཀྱི་སྲོག་ཏུ་ཞུགས་པའི་དོན་མ་ཡིན་པར་ཡི་གེ་རྣམས་བརྗོད་པ་གསལ་བར་བྱེད་པའི་ནུས་པ་སྟེར་བའི་ཆ་ནས་སྲོག་ཅེས་བྱ་སྟེ། དབྱངས་ཨ་དང་ཡན་ལག་གུག་གུ་སོགས་བཞི་དང་ཚེག་རྣམས་ཡིན་ནོ།   བོད་ཡིག་ལ་ཚེག་མེད་ན་སྔོན་རྗེས་རྣམས་འདྲེས་པར་འགྱུར་བས་བརྗོད་བྱ་སྟོན་པའི་ནུས་པ་མེད་དོ། རྐྱེན་གྱི་ཡི་གེ་གང་ཞེ་ན།   དབུ་དང་ཤད་གཉིས་སོ། དབུ་ནི ༄༅ འདི་འདྲ་ཞིག་སྟེ་དབུ་ཁྱུད་དང་། དང་ཀྱོག་དང་། བེརྒ་ཡང་ཟེར་རོ། ་ འདི་ལ་ཚེག་ཟེར་རོ། ཤད་ནི ། འདི་འདྲ་ཞིག་སྟེ་ཕུར་ཤད་དམ་ཆིག་ཤད་ཟེར་རོ།   ༈འདི་ལ་སྤྲུལ་ཤད།   ། ། འདི་ལ་ཉིས་ཤད། ༑ འདི་ལ་རིན་ཆེན་སྤུངས་ཤད། ། །   ། །   འདི་ལ་བཞི་ཤད་ཅེས་བྱའོ།   དེ་རྣམས་ཀྱི་རྐྱེན་བྱས་ཏེེ་དེ་ནས་གཞུང་ཡིག་རྣམས་བྲི་དགོས་པས་ན་རྐྱེན་གྱི་ཡི་གེའོ། [ཅ༣ཆ༣]    གསུམ་པ་ཕ་མ་བུ་ཚའི་ཡི་གེ་བཤད་ན།   ཨ་ཡིག་ནི་ཡི་
13.	གེ་ཐམས་ཅད་ཀྱི་མ་ཡིན་ཏེ། ཆོས་སྐུ་སྐྱེ་བ་མེད་པའི་དོན་མཚོན་ཅིང་ཤེས་རབ་ཀྱི་རང་བཞིན། ཆོས་ཐམས་ཅད་ཀྱི་འབྱུང་གནས་ཡིན་པའི་གནད་ཀྱིས་སོ།     ཀ་ནས་ཧའི་བར་ཉེར་དགུ་ནི་ཕ་ཡིག་ཡིན་ཏེ།   བརྗོད་བྱ་རྗོད་བྱེད་ཀྱི་དོན་སྟོན་པར་བྱེད་པའི་ཐབས་སམ་བྱེད་པོ་གཙོ་བོ་ཡིན་པའི་ཕྱིར་ཏེ། མ་ནི་ཤེས་རབ་ཕ་ནི་ཐབས། ཞེས་གསུངས་སོ། བུ་གང་ཡིན་ཞེ་ན། སྟེང་ན་ཞྭ་ལྟར་མཛེས་པའི་དབྱངས་ཀྱི་ཡན་ལག་གུག་གུ་འགྲེང་བུ་ན་རོ་གསུམ་དང་། འོག་ན་གདན་ལྟར་མཛེས་པའི་དབྱངས་ཀྱི་ཡན་ལག་ཞབས་ཀྱུ་དང་ཡ་སྟ་ར་སྟ་གཉིས་བཅས་གསུམ་མོ། དེ་དྲུག་པོ་ཕ་མའི་ཡི་གེ་ལ་ཕར་ལྟོས་ཤིང་གདགས་སུ་རུང་ལ། ཕ་མའི་ཡི་གེ་རྣམས་དྲུག་པོ་ལ་མི་ལྟོས་ཤིང་གདགས་སུ་མེད་པས་ན་བུ་ཡིག་ཅེས་བྱའོ།   །འོ་ན་ཝ་སྟ་ལ་སྟ་གཉིས་ཅིའི་ཕྱིར་བུ་ཡིག་ཏུ་མ་གཏོགས་སྙམ་ན། ཡ་སྟ་ ྱ དང་། ར་སྟ་ ྲ གཉིས་བཏགས་དོན་མཚོན་བྱེད་ཙམ་ཡིན་ཞིང་། ཝ་སྟ་ ྭ ནི་ལྤ་དང་ལྦ་གཉིས་ལས་ཁྱད་པར་འབྱེད་ཕྱིར་བྲ་བོའི་དབྱིབས་ཅན་གྱི་བ་ཟུར་འདོད་པ་ཙམ་དང་། ལ་སྟ་ནི་རང་གཟུགས་དངོས་སུ་ཡོད་པ་སྟེ། དེའི་ཕྱིར་བུ་ཡིག་གི་གྲས་སུ་དང་པོའི་སློབ་དཔོན་གྱིས་མ་བཞག་པ་ཡིན་ནོ། [ཅ༣ཆ༤]     བཞི་པ་ཕོ་མོ་མ་ནིང་གི་ཡི་གེ་ལ། [ཆ༤ཇ༡] སྤྱིར་བསྟན་པ། [ཆ༤ཇ༢] བྱེ་བྱག་ཏུ་བཤད་པའོ། [ཆ༤ཇ༢]   དང་པོ་ནི། དབྱངས་ཀྱི་ཡན་ལག་གུག་གུ་སོགས་བཞི་ནི་མོ་དང་། ཀ་སོགས་གསལ་བྱེད་ཉེར་དགུ་ནི་ཕོ་ཡིན་ནོ།    [ཆ༤ཇ༢]   གཉིས་པ་ལ། [ཇ༢ཉ༡] སྡེ་ཚན་ལྡ་རུ་དྲིལ་ཚུལ།  
14.	[ཇ༢ཉ༢] སྡེ་ཚན་གསུམ་དུ་དྲིལ་ཚུལ།   [ཇ༢ཉ༣]    སྔོན་འཇུག་གི་ནང་གསེས་དང་། [ཇ༢ཉ༤]   རྗེས་འཇུག་གི་ནང་གསེས་དྲིལ་ཚུལ་དང་བཞིའོ། [ཇ༢ཉ༡]   དང་པོ་ནི། སྡེ་བ་ཕྱེད་དང་བརྒྱད་ཀྱི་དང་པོའི་ཀ་སོགས་དང་པོ་ལྔ་ནི་ཕོ།   ཁ་སོགས་གཉིས་པ་ལྔ་ནི་མ་ནིང་། ག་སོགས་གསུམ་པ་ལྔ་དང་ཝ་དང་ཞ་སྡེ་བཞི་དང་ར་སྡེའི་ཕྱི་མ་གཉིས་རྣམས་སོ། ང་སོགས་བཞི་པ་བཞི་ནི་ཤིན་དུ་མོ་དང་། ཨ་ཡིག་མ་གཏོགས་པའི་ལྷག་མ་གསུམ་ནི་མོ་གཤམ་གྱི་ཡི་གེ་ཡིན་ཏེ། ཡི་གེ་རྣམས་སོ་སོར་བརྗོད་པའི་ཚེ་གནས་བྱེད་རྩོལ་བ་མི་འདྲ་བའི་གནད་ཀྱིས་སོ།   [ཇ༢ཉ༢]   གཉིས་པ་སྡེ་ཚན་གསུམ་དུ་དྲིལ་ཚུལ་ནི། ཀ་སོགས་ལྔ་ཕོ། ཁ་སོགས་ལྔ་མ་ནིང་རང་སོར་བཞག་པ་གོ་སླ་བའི་ཆེད་ཡིན་ནོ།   ག་སོགས་མོ་བཅུ་གཉིས་དང་ང་སོགས་ཤིན་དུ་མོ་བཞི་དང་ར་སོགས་མོ་གཤམ་གསུམ་སྟེ་བཅུ་དགུ་ནང་གསེས་ལ་ཁྱད་པར་ཡོད་པར་མ་ཟད་སྡེ་བ་དང་སྡེ་ཚན་གྱི་དབང་གིས་མིང་གཞིར་འཇུག་མི་འཇུག་གི་རྣམ་དབྱེ་གོ་དཀའ་བ་ཡོད་པ་ཕྱོགས་གཅིག་ཏུ་སྡུད་པའི་ཆེད་དུ་མོ་ཡིག་ཏུ་མཛད་པ་སྟེ་རྗེས་འཇུག་དབྱུང་བའི་སླད་དུའོ། [ཇ༢ཉ༣] གསུམ་པ་སྔོོན་འཇུག་གི་ནང་གསེས་དྲིལ་ཚུལ་ནི། བ་ཡིག་ཕོ་དང་འ་ཡིག་མོ་དང་ག་ད་གཉིས་མ་ནིང་དང་མ་ཡིག་ཤིན་དུ་མོ་སྟེ་བཞིར་དྲིལ་བ་སྟེ་མིང་གཞི་དང་ཕྲད་སྟོབས་ཀྱིས་རང་གི་བརྗོད་གདངས་འགྱུར་བའི་དབང་གིས་སོ། [ཇ༢ཉ༤]   བཞི་པ་རྗེས་འཇུག་གི་ནང་གསེས་དྲིལ་ཚུལ་ནི།   མིང་
15.	དོན་མཐུན་པའི་མཁས་པ་རྣམས་ཀྱི་བཞེད་པ་མི་འདྲ་བ་སྣང་ཡང་། འདིར་ག་ད་བ་ས་བཞི་ཕོ་དང་ང་མ་འ་གསུམ་མོ་དང་ན་ར་ལ་གསུམ་མ་ནིང་སྟེ་རྟགས་གསུམ་དུ་ཕྱེ་བ་ནི་རྗེས་འཇུག་རྣམས་མིང་གཞིར་འཇུག་པའི་ཚེ་དེ་དང་ཕྲད་སྟོབས་ཀྱིས་སྒྲ་གདངས་མི་འདྲ་བ་ཡོང་པས་སོ། དེ་ལ་ནང་གསེས་ཀྱིས་ཕོ་ག་ཡིག་སྐྱེས་བུ་རབ་དང་བ་ཡིག་སྐྱེས་བུ་འབྲིང་དང་ག་བ་གཉིས་དང་ས་ད་གཉིས་སྐྱེས་བུ་ཐ་མ།   མོ་ཡིག་ང་མ་གཉིས་མོ་ཙམ་དང་ང་མ་གཉིས་དང་འ་ཡིག་ཤིན་ཏུ་མོ་དང་།   མ་ནིང་ན་ར་ལ་གསུམ་འགྱུར་དང་མཚན་གཉིས་དང་མཚན་མེད་མ་ནིང་དུ་ཡང་འགྱུར་ཏེ། དེ་རྣམས་ཀྱི་མིང་གཞིའི་རྟགས་དང་འཕུལ་གྱི་རྟགས་དང་རང་གི་རྟགས་དང་ཡང་འཇུག་ས་དང་ད་ཡིག་གི་རྟགས་རྣམས་འཛོམས་མི་འཛོམས་ཀྱི་ཁྱད་པར་ལས་ཡིན་པས་འདིར་མདོར་བསྟན་པའོ། [ཅ༣ཆ༥]    ལྔ་པ་རྐྱང་བའི་ཡི་གེ་ནི།   ཀ་ནས་ཨའི་བར་རྣམས་སོ།   དེ་ལ་གཞུག་རྒྱུའི་འཕུལ་དང་སྔོན་འཇུག་རྣམ་གྲངས་དང་།   རྗེས་འཇུག་དང་མཐའ་རྟེན་ཞེས་པ་རྣམ་གྲངས་ཡིན་ནོ། འཕུལ་འཇུག་ཚུལ་ནི།   བ་འཕུལ་ཅན་བཅུ་དང་འ་འཕུལ་བཅུ་དང་ག་འཕུལ་བཅུ་གཅིག ད་འཕུལ་དྲུག་དང་མ་འཕུལ་བཅུ་གཅིག་སྟེ་རྐྱང་ཡིག་སྔོན་འཇུག་ཐོབ་པ་ཞེ་བརྒྱད་ཡོད་དོ།   གཏན་ནས་འཕུལ་མི་ཐོབ་པའི་ཡི་གེ་དྲུག་གོ རྗེས་འཇུག་གི་ག་ཡིག་ནི་ཛ་ཝ་གཉིས་དང་ང་ཡིག་ནི་ཛ་དང་ད་ཡིག་ནི་ཀ་ཇ་ཏ་ཛ་ཝ་ཨ་དང་ན་ཡིག་ནི་ཇ་ཛ་ཝ་དང་བ་ཡིག་ནི་ང་ཇ་པ་མ་ཛ་ཝ་འ་ཨ་དང་། མ་ཡིག་ནི་ཇ་པ་ཛ་ཝ་དང་འ་ཡིག་ནི་བརྡ་གསར་འདིར་དངོས་སུ་
16.	མི་ཐོབ་པ་དང་ར་ཡིག་ནི་ཇ་ཙ་ཛ་ཝ་ར་ལ་དང་ལ་ཡིག་ནི་ཀ་ཇ་པ་ཙ་ཛ་ལ་དང་ས་ཡིག་ནི་ཏ་པ་ཙ་ཛ་ཝ་ཧ་ཨ་རྣམས་ལ་ཆོས་སྐད་དུ་མི་ཐོབ་པ་གཞིར་བཅས་པའི་ཡི་གེ་དོན་གཉིས་ཡོད་དེ་རྣམ་དབྱེ་སོགས་མ་ཐེ་བ་ཤེས་དགོས་སོ། [ཅ༣ཆ༦]    དྲུག་པ་མགོ་ཅན་གྱི་ཡི་གེ་བཤད་ན།   ར་དང་ལ་དང་ས་མགོ་ཅན་གསུམ་མོ། དེ་ལ་ར་མགོ་ཅན་བཅུ་གཉིས་སོ། ལ་མགོ་ཅན་བཅུའོ། ས་མགོ་ཅན་བཅུ་གཅིག་སྟེ་ཡི་གེ་སོ་གསུམ་ཡོད་དོ། མགོ་ཅན་ཐམས་ཅད་བ་ཡིག་གིས་འཕུལ་བས་ར་མགོ་ཅན་བཅུ་དང་ལ་མགོ་ཅན་གཉིས་དང་ས་མགོ་ཅན་བརྒྱད་དེ་ཡི་གེ་ཉི་ཤུ་འཕུལ་ལོ།   རྗེས་འཇུག་ག་ཡིག་ནི་ར་མགོ་ཅན་བཞི་དང་ལ་མགོ་ཅན་ལྔ་དང་ས་མགོ་ཅན་གཅིག ང་ཡིག་ནི་ར་མགོ་ཅན་གསུམ་དང་ལ་མགོ་ཅན་བཞི་དང་ས་མགོ་ཅན་གསུམ།   ད་ཡིག་ནི་ར་མགོ་ཅན་གཉིས་དང་ལ་མགོ་ཅན་ལྔ་དང་ས་མགོ་ཅན་གསུམ།    ན་ཡིག་ནི་ར་མགོ་ཅན་གཉིས་དང་ལ་མགོ་ཅན་བདུན་དང་ས་མགོ་ཅན་གསུམ། བ་ཡིག་ནི་ར་མགོ་ཅན་བཞི་དང་ལ་མགོ་ཅན་དྲུག་དང་ས་མགོ་ཅན་གསུམ། མ་ཡིག་ནི་ར་མགོ་ཅན་བརྒྱད་དང་ལ་མགོ་ཅན་དྲུག་དང་ས་མགོ་ཅན་གསུམ།
17.	འ་ཡིག་ནི་བརྡ་གསར་འདིར་མགོ་ཅན་སོ་གསུམ།   ར་ཡིག་ནི་ར་མགོ་ཅན་དགུ་དང་ལ་མགོ་ཅན་བདུན་དང་ས་མགོ་གཅིགལ་ཡིག་ནི་ར་མགོ་ཅན་བཞི་དང་ལ་མགོ་ཅན་བཅུ་དང་ས་མགོ་ཅན་གསུམ། ས་ཡིག་ནི་ར་མགོ་ཅན་གཉིས་དང་ལ་མགོ་ཅན་བདུན་དང་ས་མགོ་ཅན་གཉིས་ཏེ་ཡི་གེ་བརྒྱ་ལྔ་བཅུ་ལ་མི་འཇུག་གོ [ཅ༣ཆ༧]   བདུན་པ་འདོགས་ཅན་གྱི་ཡི་གེ་བཤད་ན།   ཡ་དང་ར་དང་ལ་དང་ཝའོ། དེ་ལ་ཡ་བཏགས་ཅན་བདུན་ནོ།   ར་བཏགས་ཅན་བཅུ་གཅིག་གོ   ལ་བཏགས་ཅན་དྲུག་གོ   ཝ་བཏགས་ཅན་བཅུ་གཉིས་ཏེ་ཡི་གེ་སོ་དྲུག་ཡོད་དོ།    འདོགས་ཅན་འཕུལ་བའི་སྔོན་འཇུག་གི་ཡི་གེ་བཞི་སྟེ་ད་བ་མ་འའོ དེ་ལ་ད་ཡིག་གིས་ཡ་བཏགས་ཅན་ལྔ་དང་ར་བཏགས་ཅན་བཞི་འཕུལ་ལོ། །བ་ཡིག་གིས་ཡ་བཏགས་ཅན་གཉིས་དང་ར་བཏགས་ཅན་གསུམ་དང་ལ་བཏགས་ཅན་བཞི་འཕུལ་ལོ། མ་ཡིག་གིས་ཡ་བཏགས་ཅན་གཉིས་དང་ར་བཏགས་ཅན་གཉིས་འཕུལ་ལོ། །འ་ཡིག་གིས་ཡ་བཏགས་ཅན་བཞི་དང་ར་བཏགས་ཅན་ལྔ་འཕུལ་ལོ། །
18.	ཝ་བཏགས་ཅན་ལ་འཕུལ་གཏན་ནས་མི་ཐོབ་པས་འདོགས་ཅན་འཕུལ་ཐོབ་པའི་ཡི་གེ་སོ་གཅིག་ཡོད་དོ། རྗེས་འཇུག་གི་ག་ཡིག་ནི་ཡ་བཏགས་ཅན་གཅིག་དང་ར་བཏགས་ཅན་གཅིགང་ཡིག་ནི་ཡ་བཏགས་ཅན་གཅིག་དང་ར་བཏགས་ཅན་གསུམ་དང་ལ་བཏགས་ཅན་གཅིགད་ཡིག་ནི་ཡ་བཏགས་གསུམ་དང་ར་བཏགས་ཅན་གསུམ་དང་ལ་བཏགས་ཅན་གཅིགན་ཡིག་ནི་ཡ་བཏགས་ཅན་གཉིས་དང་ར་བཏགས་ཅན་བཞི་དང་ལ་བཏགས་ཅན་གཅིགབ་ཡིག་ཡ་བཏགས་ཅན་དྲུག་དང་ར་བཏགས་ཅན་ལྔ་དང་ལ་བཏགས་ཅན་གཉིས། མ་ཡིག་ནི་ཡ་བཏགས་ཅན་བཞི་དང་ར་བཏགས་ཅན་ལྔ་དང་ལ་བཏགས་ཅན་གཉིས། འ་ཡིག་ནི་བརྡ་གསར་ལ་འདོགས་ཅན་ཉེར་བཞི། ར་ཡིག་ནི་ཡ་བཏགས་ཅན་གཅིག་དང་ར་བཏགས་ཅན་བཅུ་གཅིག་དང་ལ་བཏགས་ཅན་ལྔ། ལ་ཡིག་ནི་ཡ་བཏགས་ཅན་གཉིས་དང་ར་བཏགས་ཅན་བཞི་དང་ལ་བཏགས་ཅན་ལྔ། ས་ཡིག་ནི་ཡ་བཏགས་ཅན་གསུམ་དང་ར་བཏགས་ཅན་བཞི་དང་ལ་བཏགས་ཅན་གཅིག
19.	རྗེས་འཇུག་བཅུ་ནི་ཝ་བཏགས་ཅན་བཅུ་གཉིས་ལ་འཇུག་མི་སྲིད་པ་སྟེ་ཡི་གེ་བརྒྱ་བཅུ་བདུན་ལ་མི་འཇུག་གོ །[ཅ༣ཆ༨]    བརྒྱད་པ་བརྩེགས་དང་འཕུལ་རྟེན་གྱི་ཡི་གེ་བཤད་ན།   སྟེང་ན་ར་དང་ས་མགོ་འོག་ན་ཡ་དང་ར་སྟ་ཝ་ཟུར་ཅན་བཅས་བཅོ་བརྒྱད་དོ། སྔོན་འཇུག་བ་ཡིག་གིས་སུམ་བརྩེགས་ཅན་གྱི་ཡི་གེ་དྲུག་འཕུལ་ལོ།   །རྗེས་འཇུག་ག་ཡིག་ནི་སུམ་བརྩེགས་རྐྱང་བ་བརྒྱད་དང་འཕུལ་ཅན་བཞི། ང་ཡིག་ནི་བརྩེགས་རྐྱང་དྲུག་དང་འཕུལ་ཅན་གཅིག་ད་ཡིག་ནི་བརྩེགས་རྐྱང་བཅུ་དང་འཕུལ་ཅན་གཉིས། ན་ཡིག་ནི་བརྩེགས་རྐྱང་བདུན་དང་འཕུལ་ཅན་གཉིས། བ་ཡིག་ནི་བརྩེགས་རྐྱང་བཅུ་བཞི་དང་འཕུལ་ཅན་གཉིས། མ་ཡིག་ནི་བརྩེགས་རྐྱང་བཅུ་གཉིས་དང་འཕུལ་ཅན་བཞི། འ་ཡིག་ནི་སུམ་བརྩེགས་རྐྱང་འཕུལ་ཉེར་བཞི། ར་ཡིག་ནི་བརྩེགས་རྐྱང་བཅུ་གསུམ་དང་འཕུལ་ཅན་བཞི། ལ་ཡིག་ནི་བརྩེགས་རྐྱང་དགུ་དང་འཕུལ་ཅན་གཅིགས་ཡིག་ནི་བརྩེགས་རྐྱང་བརྒྱད་དང་འཕུལ་ཅན་གཅིག་སྟེ་ཡི་གེ་བརྒྱ་སོ་གཉིས་ལ་མི་འཇུག་གོ    །
20.	མཐའ་རྟེན་ནམ་རྗེས་འཇུག་གི་ག་ཡིག་ནི་འཕུལ་ཅན་རྐྱང་ཡིག་བདུན་དང་མགོ་ཅན་བརྒྱད་དང་འདོགས་ཅན་བརྒྱད། ང་ཡིག་ནི་འཕུལ་ཅན་རྐྱང་ཡིག་བཅུ་གཅིག་མགོ་ཅན་བདུན་འདོགས་ཅན་བཅུ་དྲུག་ད་ཡིག་ནི་རྐྱང་ཡིག་འཕུལ་ཅན་བཅུ་གཅིག་མགོ་ཅན་བཅུ་འདོགས་ཅན་བཅུ་བདུན། ན་ཡིག་ནི་རྐྱང་ཡིག་འཕུལ་ཅན་ལྔ་མགོ་ཅན་བཅུ་འདོགས་ཅན་བཅུ་དྲུག བ་ཡིག་ནི་རྐྱང་ཡིག་འཕུལ་ཅན་བཅུ་དྲུག་མགོ་ཅན་བདུན་འདོགས་ཅན་ཉེར་གསུམ། མ་ཡིག་ནི་འཕུལ་ཅན་རྐྱང་ཡིག་བཅོ་ལྔ་མགོ་ཅན་དགུ་འདོགས་ཅན་ཉེར་གཉིས། འ་ཡིག་ནི་བརྡ་གསར་ལྟར་འཕུལ་ཅན་རྐྱང་ཡིག་བཅུ་གསུམ། ར་ཡིག་ནི་འཕུལ་ཅན་རྐྱང་ཡིག་བཞི་མགོ་ཅན་བཅུ་གཉིས་འདོགས་ཅན་ཉེར་ལྔ། ལ་ཡིིག་ནི་རྐྱང་ཡིག་འཕུལ་ཅན་བརྒྱད་མགོ་ཅན་བཅུ་འདོགས་ཅན་བཅུ་གསུམ། ས་ཡིག་ནི་རྐྱང་ཡིག་འཕུལ་ཅན་ལྔ་མགོ་ཅན་བཞི་འདོགས་ཅན་བརྒྱད་དེ་ཡི་གེ་སུམ་བརྒྱ་ཉི་ཤུ་ལ་མི་འཇུག་གོ། [ཅ༣ཆ༩]     དགུ་པ་སྒྲའི་ང་རོའི་དབྱེ་བ་ནི།     དབྱངས་ཀྱི་ང་རོ་བཞི་
21.	ཡིད་དེ།   བཀུག་པ་ཞེས་པ་གུག་གུ་ཅན་གྱི་ཡི་གེ་ཇི་སྙེད་པ་དང་།   སྨད་པ་ཞེས་པ་ཞབས་ཀྱུ་ཅན་དང་།   བསྒྲེང་བ་ཞེས་པ་འགྲེང་བུ་ཅན་དང་། བསྟོད་པ་ཞེས་པ་ན་རོ་ཅན་གྱི་ཡི་གེ་ཇི་སྙེད་པའོ།    གསལ་བྱེད་ཀྱི་ང་རོ་ནི་གཅིག་སྟེ། སྣ་མཉམ་པའམ་དྲང་པོའོ། དེ་ཡང་ཀ་ནས་ཨའི་བར་གྱི་ཡི་གེ་སོ་ན་གནས་པ་རྣམས་སོ།   བཀུག་པའི་ང་རོ་འཇུག་པའིརྐྱང་ཡིག་ཉེར་བཞི་སྟེ།   ཁ་ང་ཕ་བ་ཝ་ཧ་དྲུག་མ་གཏོགས་སོ།   དེ་བཞིན་དུ་མགོ་ཅན་གྱི་ཡི་གེ་བཅུ་བཞི་སྟེ།   རྐ་རྒ་རྔ་རྗ་རྣ་རྦ་ལྐ་ལྒ་ལྔ་ལྤ་ལྦ་ལྷ་སྐ་སྒ་སྔ་སྣ་སྤ་སྦ་སྩ་རྣམས་མ་གཏོགས་སོ།   འདོགས་ཅན་གྱི་ཡི་གེ་བཅུ་བདུན་ཏེ།   མྱ་ཏྲ་པྲ་ཀླ་བླ་ཟླ་སླ་མ་གཏོགས་སོ། སུམ་བརྩེགས་ཅན་གྱི་ཡི་གེ་བཅུ་སྟེ།   རྐྱ་རྒྱ་རྨྱ་རྒྭ་རྩྭ་ཕྱྭ་གྲྭ་སྣྲ་རྣམས་མ་གཏོགས་པ་སྟེ། བཀུག་པའི་ང་རོ་འཇུག་པའི་ཡི་གེ་དྲུག་ཅུ་རེ་ལྔ་ཡོད་དོ། །སྨད་པའི་ང་རོ་འཇུག་པའི་རྐྱང་ཡིག་ཉེར་དགུ་སྟེ། ཝ་ཡིག་མ་གཏོགས་སོ།   མགོ་ཅན་ཉེར་དྲུག་སྟེ། རྙ་རྦ་ལྒ་ལྔ་ལྗ་ལྤ་སྩ་མ་གཏོགས་སོ།   འདོགས་ཅན་བཅུ་དགུ་སྟེ།   པྱ་ཏྲ་ཐྲ་པྲ་ཧྲ་མ་གཏོགས་སོ། སུམ་བརྩེགས་ཅན་བཅུ་སྟེ། རྐྱ་རྨྱ་རྒྭ་རྩྭ་ཕྱྭ་གྲྭ་སྨྲ་སྦྱ་མ་གཏོགས་པ་སྟེ། སྨད་པའི་ང་རོ་འཇུག་པའི་ཡི་གེ་བརྒྱད་ཅུ་གྱ་བཞི་ཡོད་དོ།   །བསྒྲེང་བའི་ང་རོ་འཇུག་པའི་རྐྱང་ཡིག་ཉེར་བདུན་ཏེ།   ཝ་འ་ཨ་གསུམ་མ་གཏོགས་སོ།   མགོ་ཅན་ཉེར་གཉིས་ཏེ། རྒ་རྣ་རྦ་ལྐ་ལྒ་ལྔ་ལྗ་ལྤ་ལྦ་སྔ་སྩ་མ་གཏོགས་སོ།   འདོགས་ཅན་བཅུ་བཞི་སྟེ།   པྱ་མྱ་ཀྲ་ཐྲ་པྲ་ཀླ་བླ་ཟླ་རྒྱ་སླ་མ་གཏོགས་སོ། སུམ་བརྩེགས་ཅན་བརྒྱད་དེ། རྒྱ་རྨྱ་རྒྭ་རྩྭ་ཕྱྭ་གྲྭ་སྤྱ་སྦྱ་སྨྱ་སྐྲ་མ་གཏོགས་པ་སྟེ། བསྒྲེང་བའི་ང་རོ་འཇུག་པའི་ཡི་གེ་བདུན་ཅུ་དོན་
22.	གཅིག་ཡོད་དོ། །བསྟོད་པའི་ང་རོ་འཇུག་པའི་རྐྱང་ཡིག་ཉེར་དགུ་སྟེ།   ཝ་ཡིག་མ་གཏོགས་སོ། མགོ་ཅན་ཉེར་དགུ་སྟེ། ལྒ་ལྔ་ལྤ་ལྦ་མ་གཏོགས་སོ། འདོགས་ཅན་ཉེར་གཉིས་ཏེ།   ཐྲ་ཧྲ་མ་གཏོགས་སོ། སུམ་བརྩེགས་ཅན་བཅུ་གཉིས་ཏེ། རྨྱ་རྒྭ་རྩྭ་ཕྱྭ་གྲྭ་སྦྲ་མ་གཏོགས་པ་སྟེ། བསྟོད་པའི་ང་རོ་འཇུག་པའི་ཡི་གེ་དགུ་བཅུ་གོ་གཉིས་ཡོད་དོ།   ཝ་བཏགས་ཅན་ལ་དབྱངས་ཀྱི་ཡན་ལག་བཞི་ཞུགས་པ་མི་སྲིད་དོ། [ཅ༣ཆ༡༠]   བཅུ་པ་ང་རོ་འདྲེན་ཚུལ་ནི།   ང་རོའི་རྩ་བ་གསུམ་ཡོད་དེ། ཨ་དང་ཧ་དང་འ་གསུམ་མོ།   དེ་ཡང་སྒྲའི་གཞི་དབུགས་ཀྱི་ཤུགས་འབྱུང་བའི་གནས་ཀྱི་རྩ་བ་ནི།   ཁོག་པ་དང་། མགྲིན་པ་གཉིས་སོ།   མགྲིན་པ་བཙུམ་ཞིང་དོག་པར་བྱས་ནས་སྟོད་དུ་ཤུགས་བསྐྱེད་དེ་གདོན་པའི་ཡི་གེའི་རྩ་བ་ནི་ཨ་ཡིག་གོ    ཁོག་པ་ནས་ཤུགས་བསྐྱེད་དེ་གདོན་པའི་ཡི་གེའི་རྩ་བ་ནི་ཧ་ཡིག་གོ     མགྲིན་པ་ཕྱེ་ཞིང་ཡངས་པར་བྱས་ནས་སྨད་དུ་ཤུགས་བསྐྱེད་དེ་གདོན་པའི་ཡི་གེའི་རྩ་བ་ནི་འ་ཡིག་གོ     དེ་ལ་ཨ་ཡིག་གི་སྒྲའི་ཆ་དང་ལྡན་པར་མགྲིན་པ་བཙུམ་ཞིང་དབུགས་སྟོབས་ཆུང་བས་སྟོད་དུ་གྲིམ་པའི་སྒྲ་དྲག་པའི་ཚུལ་གྱིས་གདོན་པའི་ཡི་གར་ནི་ཕོ་ཡིག་གོ།   ཧ་ཡིག་གི་སྒྲའི་ཆ་དང་ལྡན་པར་ཁོག་པ་ནས་ཤུགས་ཅུང་ཟད་བསྐྱེད་དེ་དབུགས་སྟོབས་ཆེ་བས་སྒྲ་བར་མའི་ཚུལ་གྱིས་གདོན་པའི་ཡི་གེ་ནི་མ་ནིང་ངོ།     འ་ཡིག་གི་སྒྲའི་ཆ་དང་ལྡན་པར་མགྲིན་པ་ཕྱེ་ཞིང་དབུགས་སྟོབས་ཆུང་བས་སྒྲ་ཅུང་ཟད་ཞན་པའི་ཚུལ་གྱིས་གདོན་པའི་ཡི་གེ་ནི་མོ་ཡིག་གོ   དེ་ལས་ཞ་ཟ་ཤ་ས་རྣམས་དབུགས་སྟོབས་དང་ཁོག་པའི་སྒྲ་ཡང་ཅུང་
23.	ཟད་ཤས་ཆེ་ཞིང་།   ཞ་དང་ཟ་ནི་བྱེད་པ་ལྷོད་པ་དང་།   ཤ་དང་ས་ནི་བྱེད་པ་དམ་པའི་ཁྱད་པར་ཡོད་དོ།     འ་ཡིག་གི་སྒྲའི་ཆ་དང་ལྡན་པར་མགྲིན་པ་ཕྱེ་བའི་དབུགས་སྟོབས་ཕྲ་མོ་སྣ་ནས་འདྲེན་ཅིང་སྒྲ་ཞན་པའི་ཚུལ་གྱིས་གདོན་པའི་ཡི་གེ་ནི་ཤིན་དུ་མོའོ།   འ་ཡིག་གི་སྒྲའི་ཆ་དང་ལྡན་པར་མགྲིན་པ་ཕྱེ་ཞིང་ལྷོད་དེ་དབུགས་སྟོབས་སྨད་དུ་གློད་པས་སྒྲ་ཤིན་དུ་ཞན་པའི་ཚུལ་གྱིས་གདོན་པའི་ཡི་གེ་ནི་མོ་གཤམ་མོ།    དེ་ལྟར་ད་རོའི་རྩ་བ་གསུམ་ལས་གདོན་པའི་ཡི་གེ་རྣམས་ཀྱི་ཁྱད་པར་ཕྱེད་པའི་ཆེད་དུ།   རྟགས་འཇུག་རྩ་བར་ཐོག་མར་སྡེ་ཚན་ལྔ་རུ་དྲིལ་ཚུལ་གསུངས་པ་ལགས་སོ།   །[ཅ༣ཆ༡༡]    བཅུ་གཅིག་པ་དེ་རྣམས་ཀྱི་གནས་ཀྱི་ཁྱད་པར་ནི།    ཁོག་པ། མགྲིན་པ།   རྐན། སོ། ལྕེ། མཆུ། སྣ། སྤྱི་བོ་དང་བརྒྱད་ལས་ཡི་གེ་གང་བྱུང་བ་ལ།   ཁོག་པ་ལས་བྱུང་བ་ནི་ཡི་གེ་ཐམས་ཅད་དོ། དབྱངས་ཨི་ནི་མགྲིན་པ་ལས་བྱུང་ཞིང་སྤྱི་བོའི་ཆ་ནས་བཀུག་ཅིང་ཅུང་ཟད་དོག་པོར་བྱས་པའི་བྱེད་ཅན་དང་། ཨུ་ནི་མགྲིན་པ་དང་མཆུ་ལས་བྱུང་ཞིང་། དེ་ཡང་མཆུ་མ་རེག་ཙམ་དུ་ཟུམ་པས་འཕང་སྨད་དེ་ཅུང་ཟད་དོག་པོར་བྱས་པའི་བྱེད་པ་ཅན་དང་། ཨེ་ཡིག་ནི་མགྲིན་པ་ལས་བྱུང་ཞིང་སྤྱི་བོའི་ཆ་དང་ཅུང་ཟད་འདྲེས་པས་གྱེན་དུ་བསྒྲེང་སྟེ་ཡངས་པར་བྱས་པའི་བྱེད་པ་ཅན་དང་།   ཨོ་ནི་མགྲིན་པ་དང་མཆུ་ལས་བྱུང་ཞིང་།   དེ་ཡང་མ་མཆུ་གྱེན་དུ་བཏེགས་པ་ལྟར་འཕང་བསྟོད་དེ་ཡངས་པར་བྱས་པའི་བྱེད་པ་ཅན་རྣམས་ཡིན་ནོ།   གསལ་བྱེད་ཀྱི་(Oཀ་སྡེ་)རྣམས་(O*མགྲིན་པ་ལས་བྱུང་བའི་ཞིང་ལྕེའི་རྩ་བའི་བྱེད་པ་
24.	ཅན་དང་། )   (Oཅ་སྡེ་)རྣམས་(O*རྐན་ལས་བྱུང་ཞིང་ལྕེའི་རྩེ་མོ་དང་ཉེ་བའི་བྱེད་པ་ཅན། )   (Oཏ་སྡེ་)རྣམས་(O*སོ་ལས་བྱུང་ཞིང་ལྕེའི་རྩེ་མོའི་བྱེད་པ་ཅན། )   (Oཔ་སྡེ་)རྣམས་(O*མཆུ་ལས་བྱུང་ཞིང་མཆུ་སྦྱར་ཞིང་བཙུམ་པའི་བྱེད་པ་རྣམས་ཀྱིས་བསྐྱེད་ཅིང་། ) བརྗོད་ཚུལ་གྱི་ཁྱད་པར་ཡང་སྡེ་བ་བཞི་རྣམས་གོ་རིམ་བཞིན་དུ།   དང་པོ་རྣམས་དམ་པ།   གཉིས་པ་རྣམས་ལྷོད་པ།     གསུམ་པ་རྣམས་ཤིན་དུ་ལྷོད་པ།   བཞི་པ་རྣམས་ཆེས་ཤིན་དུ་ལྷོད་པར་བརྗོད་པ་སྟེ།   མདོར་ན་སྡེ་བ་རང་རང་གི་སྔ་མ་སྔ་མ་ལས་ཕྱི་མ་ཕྱི་མ་ལྷོད་པའི་ཚུལ་གྱིས་བརྗོད་དགོས་པ་དང་།   (Oཙ་ཚ་ཛ་གསུམ་)ནི་(O*སོ་དང་རྐན་ལས་བྱུང་ཞིང་ལྕེའི་རྩེ་མོ་དང་ཤིན་དུ་ཉེ་བའི་བྱེད་པས་བསྐྱེད་ཅིང་།   བརྗོད་ཚུལ་ནི་དམ་པ་དང་།   ལྷོད་པ་དང་།   ཤིན་དུ་ལྷོད་པ་དང་། ) (Oཝ་)ནི་(O*མཆུ་ལས་བྱུང་ཞིང་མཆུ་ཅུང་ཟད་སྦྱོར་ལ་ཁད་དུ་ཉེ་བའི་མགྲིན་པའི་བྱེད་པས་བསྐྱེད་ཅིང་།    བརྗོད་ཚུལ་ནི་ཤིན་དུ་ལྷོད་པ་དང་། ) (Oཞ་)ནི(O*རྐན་ལས་བྱུང་ཞིང་ལྕེའི་རྩེ་མོ་དང་མཆོག་ཏུ་ཉེ་ཞིང་ལྷོད་པའི་བྱེད་པས་བསྐྱེད་ཅིང་།   བརྗོད་ཚུལ་ནི་ཤིན་དུ་ལྷོད་པ་དང་། ) (Oཟ་)ནི་(O*སོ་དང་རྐན་ལས་བྱུང་ཞིང་ལྕེའི་རྩེ་དང་ཤིན་དུ་ཉེ་ཞིང་ལྷོད་པའི་བྱེད་པས་བསྐྱེད་ཅིང་།   བརྗོད་ཚུལ་ནི་ཤིན་དུ་ལྷོད་པ་དང་། )   (Oའ་)ནི(O*མགྲིན་པ་ལས་བྱུང་ཞིང་ལྕེ་རྩ་དང་ཉེ་བའི་བྱེད་པས་བསྐྱེད་ཅིང་། བརྗོད་ཚུལ་ནི་ཤིན་དུ་ལྷོད་པ་དང་། )   (Oཡ་)ནི་(O*རྐན་ལས་བྱུང་ཞིང་ལྕེའི་རྐེད་པར་ཅུང་ཟད་ཉེ་བའི་བྱེད་པས་བསྐྱེད་ཅིང་།   བརྗོད་ཚུལ་ནི་ཤིན་དུ་ལྷོད་པ་དང་། ) (Oར་)ནི་(O*སྤྱི་བོ་ལས་བྱུང་ཞིང་ལྕེའི་རྩེ་མོ་རྐན་དང་ཅུང་ཟད་ཕྲད་པའི་བྱེད་པས་བསྐྱེད་ཅིང་།   བརྗོད་ཚུལ་ནི་ཆེས་ཤིན་དུ་ལྷོད་ཞན་པ་དང་། )   (Oལ་)ནི་(O*སོ་ལས་བྱུང་ཞིང་ལྕེ་རྩེའི་བྱེད་པས་བསྐྱེད་ཅིང་། བརྗོད་ཚུལ་ནི་ཆེས་ཤིན་དུ་ལྷོད་ཞན་པ་དང་། )  
25.	 (Oཤ་)ནི་(O*རྐན་ལས་བྱུང་ཞིང་ལྕེའི་རྩེ་དང་ཤིན་དུ་ཉེ་ཞིང་དམ་པའི་བྱེད་པས་བསྐྱེད་ཅིང་།   བརྗོད་ཚུལ་ནི་ཤིན་དུ་ལྷོད་པ་དང་། )   (Oས་)ནི་(O*སོ་དང་རྐན་ལས་བྱུང་ཞིང་ལྕེའི་རྩེ་དང་ཤིན་དུ་ཉེ་ཞིང་དམ་པའི་བྱེད་པས་བསྐྱེད་ཅིང་།   བརྗོད་ཚུལ་ནི་ཤིན་དུ་ལྷོད་པ་དང་། ) (Oཧ་)ནི་(O*མགྲིན་པ་ནས་བྱུང་ཞིང་ལྕེའི་རྩ་བའི་བྱེད་པས་བསྐྱེད་ཅིང་།   བརྗོད་ཚུལ་ནི་ཆེས་ཤིན་དུ་ལྷོད་ཞན་པ་དང་། ) དབྱངས་གསལ་གཉིས་ཆོད་(Oཨ་ཡིག་)ནི་(O*མགྲིན་པ་ནས་བྱུང་ཞིང་ལྕེ་རྩ་དང་མགྲིན་པ་སྦྱར་བའི་བྱེད་པས་བསྐྱེད་ཅིང་།   བརྗོད་ཚུལ་ནི་ཆེས་ཤིན་དུ་ལྷོད་ཞན་པས་ཞན་པའི་སྒྲ་གདངས་ཙམ་ལས་རྟགས་མེད་པའོ། )   དེས་ན་རྐྱང་ཡིག་རྣམས་རང་རང་གི་གནས་ནས་དབྱུང་བས་བརྗོད་བདེའོ། བརྩེགས་ཡིག་དང་འཕུལ་རྟེན་ཡང་འཇུག་ཅན་རྣམས་ཀྱི་བརྗོད་ཚུལ།    ཡུལ་སྐད་དར་སོ་ཙམ་ཞིག་བརྗོད་དཀའ་བ་ག་ལ་ཡིན་མོད།   ཆོས་སྐད་ཀྱི་ཀློག་ཆེས་དག་པའི་བརྗོད་ཚུལ་ནི་ཤིན་དུ་དཀའ་སྟེ།   (Hས་སྐྱའི་སློབ་དཔོན་བསོད་ནམས་རྩེ་མོ)ས། 					(Gགང་དང་གང་ལ་གང་བཏགས་པས། ། 			གོ་རིམ་བཞིན་དུ་གནས་ནས་དབྱུང་། ། 			དེ་ལ་ར་མགོ་ལྕེ་རྩེ་འདར། ། 			ལ་མགོ་ལྕེ་གློད་རྒྱ་ཡང་བསྐྱེད། ། 			ས་མགོ་སོ་ཡི་བར་ནས་དབྱུང་། ། 			ལྷག་མ་རྣམས་ཀྱང་དེ་བཞིན་ཤེས། ། 	
26.			གལ་ཏེ་མ་ཕྱིན་གྱུར་པ་ནི། ། 			ཡི་གེ་ཕྲལ་ཞིང་བརྗོད་པར་བྱ། ། 			དཔེར་ན་གྲ་ལ་ག་ར་འམ། ། 			སྒྲ་ལ་སྒ་ར་ཇི་བཞིན་དུ། ། 			དེ་ནས་འཕུལ་བ་བསླབ་པར་བྱ། ། 			གས་འཕུལ་ཐོག་མར་རྐན་ནས་དབྱུང་། ། 			དས་འཕུལ་ལྕེ་རྩེ་གློད་པ་ལས། ། 			བ་མས་འཕུལ་བ་ཐོག་མར་ནི། ། 			མཆུ་བཙུམ་པ་ལས་ཁྱད་པར་སྣ། ། 			འས་འཕུལ་གྲེ་བའི་ཕུག་ནས་དབྱུང་། ། 			འཕུལ་ཞིང་བརྩེགས་པའི་ཡི་གེ་ཡང་། ། 			གོ་རིམ་བཞིན་དབྱུང་མ་ཕྱིན་ན། ། 			འདི་ཡང་ཕྲལ་ཞིང་བཀླག་པ་སྟེ། ། 			མཁྲ་ལ་མཁའ་ར་ཇི་བཞིན་ནོ། ། ) ཞེས་གསུངས་པ་ལྟར། བརྩེགས་འཕུལ་འཇུག་ཡང་འཇུག་ཅན་གྱི་ཡི་གེ་རྣམས། ཚིག་ཕྲལ་ལམ་ཚེག་འདེད་ཀྱི་སྒོ་ནས། དཔེར་ན།   གྲ་ལ་ག་ར་བཏགས་གྲ།   ཞེས་པའམ། སྒྲ་ལ་ས་ག་ར་བཏགས་སྒྲ།   ཞེས་དང་།   མཁྲ་ལ་མ་ཁ་ར་བཏགས་མཁྲ། ཞེས་དང་། བསྒྲགས་ལ་བ་ས་ག་ར་བཏགས་བསྒྲ་ག་ས་བསྒྲགས་ཞེས་པ་ལྟ་བུས་ཐོག་མར་ཚིག་སོ་སོར་ཕྲལ་བ་ནི།   ཡི་གེ་རྣམས་རང་རང་གི་གནས་ནས་དབྱུང་བའི་ཆེད་ཡིན་ལ། ཕྱུང་བའི་ཡི་གེ་འཕུལ་
27.	མགོ་མིང་གཞི་འདོགས་འཇུག་ཡང་འཇུག་བཅས་གང་ལྡན་དེ་སླར་བརྗོད་པའི་ཚེ།   ཡན་ལག་རྣམས་རང་སྒྲ་ཐོན་ཙམ་གྱིས་མིང་གཞི་གང་ཡིན་དང་ལྷན་དུ།   བསྒྲགས། ཞེས་རྗོད་ངག་གཅིག་གིས་བརྗོད་པ་ལ་བྱང་བར་བསླབ་པ་མ་གཏོགས། ཚིག་ཟིན་ལྟར་གྲ་ལ་ག་ར་ཞེས་ཡི་གེ་གཉིས་སུ་བརྗོད་ཟེར་བ་གཏན་ནས་མ་ཡིན་ནོ།   ཀ་ཁ་ཐོག་མར་སློབ་པའི་སྐབས་ནས་བཟུང་སྟེ་ཡི་གེ་རེ་རེ་ངའི་གནས་བྱེད་རྩོལ་བ་དང་བཅས་པའི་ཀློག་ཟུར་ཕྱིན་པར་སྦྱོང་དགོས།   དེ་ནས་རིམ་པ་བཞིན་ཀ་སོགས་ལ་དབྱངས་སྦྱར་བ་དང་། མགོ་ཅན་དང་། འདོགས་ཅན་དང་། སུམ་བརྩེགས་ཅན་རྣམས་ཀྱི་ཀློག་དག་པར་སྦྱངས། དེ་རྣམས་ཟུར་ལེགས་པར་ཕྱིན་པ་ན། སྔོན་འཇུག་རྣམས་དང་། རྗེས་འཇུག་དང་། ཡང་འཇུག་རྣམས་རིམ་པ་བཞིན་སྦྱར་ཏེ་ཀློག་ཟུར་ཐོན་པར་སློབ་པ་སྐབས་དོན་གྱི་གཙོ་བོ་ཡིན་ནོ། །   དེ་ལྟར་རྗོད་ངག་དག་པར་བསླབས་པའི་ཡི་གེ་རྣམས་མིང་ངམ་ཚིག་ཏུ་སྒྲུབ་པའི་ཚེ། ཚེག་བར་གཅིག་གི་ཁོངས་སུ་ཡི་གེ་དུ་ཡོད་གནས་བྱེད་རྩོལ་བའི་རང་སྒྲ་ཐོན་ཙམ་གྱིས་མིང་གཞིའི་ཡི་གེའི་གནས་བྱེད་རྩོལ་བ་དང་ལྷན་ཅིག་བརྗོད་པས་མིང་དང་ཚིག་ཏུ་གྲུབ་པ་ཡིན་གྱི།   ཡི་གེ་རེ་རེ་བརྗོད་པས་དུ་མ་འདུས་པའི་མིང་དང་ཚིག་གི་ཚོགས་པ་བསྒྲུབ་པར་བློ་ལྡན་སུས་ཀྱང་མི་འདོད་དོ། དེ་བཞིན་དུ་གས་འཕུལ་ཅན་གྱི་ནི་ཐོག་མར་རྐན་ནས་དང་། དས་འཕུལ་ཅན་ནི་ལྕེའི་རྩེ་མོ་གློད་པའི་དང་། བས་འཕུལ་ཅན་ནི་མཆུ་བཙུམ་པའི་དང་།   མས་འཕུལ་ཅན་ནི་མཆུ་བཙུམས་ཤིང་ཁྱད་པར་སྣ་ནས་དང་།   འས་འཕུལ་ཅན་ནི་གྲེ་བའི་ཕུག་ནས་ཐོག་མར་དབྱུང་བའོ།   །
28.	ད་ནི་ཟུར་ཆག་ཅུང་ཟད་བཤད་ན།   སྤྱན་རས་གཟིགས་ཀྱི་འདུལ་ཞིང་སྟོད་དབུས་གཙང་རུ་བཞི། སྨད་མདོ་ཁམས་སྒང་དྲུག   བྱང་ཧོར་ཡུལ་རྣམས་སུ།   བརྗོད་བྱའི་ཡི་གེའི་ཚོགས་པ་ལ་མི་འདྲ་བ་མེད་ཀྱང་། རྗོད་བྱེད་ཀྱི་ངག་ལ་མི་འདྲ་བའི་ཡ་མ་ཟུང་སྣ་ཚོགས་པ་ཡོད་དེ།   ཁ་ལ་ཧ། ཧ་ཡང་ཧ། ཀྲ་ལ་རའམ་ཏ། ཁྲ་ལ་ཧྲོ། གྲོ་ལ་རོའམ་ཏོ། དྲ་ལ་རའམ་ཏ། པྲ་ལ་བ་ར། ཕྲ་ལ་ཕ་ར། བྲ་ལ་བ་ར། སྐྲ་ལ་རའམ་ཏ། སྤྲོས་ལ་པོ་རོ།   སྦྲགས་ལ་བ་རག   གཞན་ལ་ཤན། གྲུབ་ལ་རུབ་བམ་ཏུབ། ཁྲོལ་ལ་ཧྲོལ་ལམ་ཐོལ།   བཀྲ་ལ་རའམ་ཏ།   འབྲས་ལ་པི་རའམ་ཏི་སོགས་བརྗོད་པ་རྣམས་ལས་གང་དག་རྗོད་དག་པ་དང་། ཕྲག་དོག་ལ། ཕ་ར་དོག   ཕྲ་རྒྱས་ལ་ཕ་ར་རྒྱས་ཞེས་པ་ཀློག་དག་ན།   ཁྲོ་བ་ལ་ཁ་རོ་བ།   དྲ་བ་ལ་ད་ར་བ་ཞེས་བརྗོད་དགོས་ཀྱང་དེ་ལྟར་མི་བརྗོད་པ་དེ་གང་ཡིན། ལེགས་སྦྱར་གྱི་པྲ་ཏཱི་ལ་པ་ར་ཏཱི། ཀྲོ་དྷ་ལ་ཀོ་རོ་དྷ། ཀྲི་ལ་ཀི་རིར། ཧྱ་བ་ད་ལ་ཧ་ཡེ་བ་ད་ཞེས་པ་དང་། སྤྱིར་བཏང་སྔགས་ཀྱི་བརྗོད་ཚུལ་པྲ་ལ་བར། སུ་བྲ་ལ་སུ་བར། བྷྲུཾ་ལ་བུ་རུམ། ཁྲོམ་ལ་ཧྲོམ། ཏྲཾ་ལ་ཏ་རཾ་སོགས་བརྗོད་པར་སྣང་སྟེ།   སྔགས་ཀྱི་བརྗོད་ཚུལ་དང་།   ས་བོན་གྱི་བརྗོད་ཚུལ་གྱི་མི་འདྲ་བར་ཡོད་པ་དང་།   ཡུལ་སྐད་ཀྱི་པྲ་ལ་བ་ར་དང་། ལེགས་སྦྱར་གྱི་པྭ་ལ་བ་ར་ཞེས་རྗོད་ངག་ལ་འདྲ་ཡང་བརྗོད་བྱ་རྗོད་བྱེད་དང་། རྒྱ་གར་དང་བོད་ཀྱི་ཡི་གེའི་རྣམ་བཞག་ཐ་དད་པས། རྒྱ་གར་སྐད་ཀྱི་ཟུར་དང་།   བོད་སྐད་ཀྱི་ཟུར་ཆག་གི་ཁྱད་པར་ངེས་པར་ཕྱེད་པ་ལ་འབད་དགོས་སོ། [ཅ༣ཆ༡༢]   བཅུ་གཉིས་པ་ཁྱབ་ཆེ་ཅུང་གི་ཡི་གེ      ལྒ་ནི་ལྒང་དང་།   ལྔ་ནི་གྲངས་ཀྱི་ལྔ་དང་།   ཐྲ་ནི་ཐྲིག་ཅེས་ལྷམ་གྱི་སྒྲ་དང་།   ལྤ་ནི་
29.	མི་ལྤགས་ཅེས་དྲུག་སྒྲ་བསྡུ་སྐབས་དང་། མགྱ་ནི་མགྱོགས་དང་། དགྱ་ནི་དགྱེས་དང་། དཀྱེ་ནི་དཀྱེལ་དང་།   སྩ་ནི་སྩལ་དང་སྩོལ་དང་བསྩལ་དང་། མགྲ་ནི་མགྲིན་དང་མགྲོན་དང་། ལྐ་ནི་ལྐོག་དང་ལྐུགས་དང་། ལྦ་ནི་མགྲིན་པའི་ལྦ་དང་མཆུའི་ལྦུ་བ།   ཏྲ་ནི་སླེ་ཏྲེས་དང་ཏྲོན་དང་ཏྲེས་སམ་དང་། བགྱ་ནི་བགྱི་བགྱིད་བགྱིས་དང་།   སྣྲོན་ནི་སྐར་མ་སྣྲོན་སྣྲུབས་སྣྲེལ་ཞི་རྣམས་ཏེ། དེ་མཚུངས་གཞན་ལའང་རིགས་འགྲེ་སྦྱར་བས་ཁྱབ་ཆེ་ཆུང་གི་ཚུལ་རྣམས་ལ་མཁས་པར་གྱིས་ཤིག    ཝ་ཡིག་ནི།   བ་ཕྱེད་ཝ་རུ་འབོད་པ་ཡིན། ཞེས་པ་ལྟར།   མིང་གཞི་ལ་འཇུག་པའི་སྐབས་སུ་རང་གཟུགས་དང་།   མིང་མཐའ་འདྲེན་སྐབས་སྡེ་བ་གསུམ་པ་བ་ཡིག་གི་གཟུགས་སུ་ཡོད་པ་དེ་ལ་ལཉྩའི་ཡི་གེར་བ་དང་ཝ་ཡིག་གཟུགས་གཅིག་ཏུ་ཡོད་པ་དེ་ལ་ཐུག་པས།   མགོ་ཅན་ནང་གི་ལྤ་དང་ལྦ་དང་གསལ་བྱེད་ཀྱི་ཝ་དང་འདོགས་ཅན་ནང་གི་ཝ་ཟུར་རྣམས་ལ་ཡིག་གཟུགས་དང་བརྗོད་པའི་ཁྱད་པར་མི་འདྲ་བར་ཡོད་པ་དེས།   མེད་ཀྱང་ཆོག་པའི་ཡི་གེ་གཅིག   ཅེས་ཀྱང་གསུངས་སོ།   དྭ་ཡིག་མ་གཏོགས་པའི་ཝ་བཏགས་ཅན་རྣམས་ཡི་གེ་རེ་རེ་བར་ཟད་ཅེས་གྲགས་ཆེའོ། བཤད་པ་འདི་རྣམས་བོད་ཡིག་གི་ཐོབ་ཐང་ལྟར་བརྗོད་པ་ཡིན་གྱི།   རྣམ་དབྱེ་དང་ཚིག་ཕྲད་དང་བྱ་བྱེད་ལས་གསུམ་དང་དུས་གསུམ་སོགས་ཀྱི་དབང་གིས་ཡིག་གཟུགས་མི་འདྲ་བར་འགྱུར་བ་རྣམས་འཆད་འགྱུར་གྱི་རིམ་པས་བློ་རྒྱ་བསྐྱེད་དེ་ཕུ་ཐག་ཆོད་ངེས་སུ་སྦྱངས་མཐར་ཕྱིན་པ་ཤིན་དུ་གལ་ཆེའོ།   དབྱངས་དང་གསལ་བྱེད་ཅེས་པའི་དོན་གང་ཡིན་ཞེ་ན། སྐབས་འདིར་དབྱངས་གསལ་གཉིས་སུ་ཕྱེ་བའི་(Nདབྱངས་)ནི་(N*གནས་དང་བྱེད་པའི་རྣམ་འགྱུར་མི་གསལ་ཞིང་སྒྲའི་གདངས་
30.	ཙམ་དང་ང་རོ་ཙམ་ཤས་ཆེ་བའི་ཆ་ནས་བཞག་པས། ཡི་གེ་གཞན་ལ་མ་ཞུགས་པར་རང་སྟོབས་ཀྱིས་བརྗོད་པ་གསལ་བར་མི་ནུས་པ)ས་ན་འདིར་བསྟན་དབྱངས་རྐྱང་ཞེས་བྱའོ། འོ་ན་ཨི་ཐི་བ། ཨུ་ཧུ་ལགས།   ཨེ་མ།   ཨོག་དཀར་ཞེས་པ་རྣམས་ཀྱིས་བརྗོད་དོན་མི་སྟོན་ནམ་སྙམ་ན་སྐྱོན་མེད་དེ།   དེ་རྣམས་གསལ་བྱེད་སུམ་ཅུ་པ་ཨ་ཡིག་ལ་དབྱངས་ཨི་སྟེ་གུག་གུ་སོགས་རྐྱེན་ནམ་ཡན་ལག་ཏུ་ཞུགས་པས་བརྗོད་པ་སྟོན་པ་ལས་དབྱངས་རང་སྟོབས་ཀྱིས་མ་ཡིན་ཏེ།   དབྱངས་ཀྱི་ཨི་སོགས་དང་ཨི་ཐི་བ་སོགས་ཀྱི་ཨི་སོགས་གཉིས་བྲི་བྱ་ལ་ཡིག་གཟུགས་གཅིག་ཡིན་ཡང་།   བོད་ཀྱི་བྱིངས་འདིར་དབྱངས་ཨི་སོགས་ལ་དཔེ་བརྒྱ་བྱིན་མིག་འདྲའི་གུག་གུའི་བརྡ་ཆད་བྱས་པ་ི འདི་སོགས་ཀྱིས་བརྗོད་པ་གསལ་བར་བྱེད་མི་ནུས་ཏེ།   (Hས་སྐྱ་སློབ་དཔོན་བསོད་ནམས་རྩེ་མོ)འི་ཞལ་ནས།     			(Gསེང་གེ་ལྟ་བུའི་ཨ་ཞེས་བྱ། ། 			
ཨི་ཨུ་ཨེ་ཨོ་ཡན་ལག་ཕྱིར། ། 			
ཡན་ལག་གི་ནི་ཨ་ཞེས་བྱ། ། 			
སེང་གེ་འདྲ་དང་བརྒྱ་བྱིན་མིག། ། 			གླང་སྣ་འོད་མ་འགྲེང་འདྲ་དང། ། 			ཐང་གུག་དཔེ་ལྔས་བསྟན་པས་ན། ། 			སྟོང་ཆེན་ཡི་གེ་ལྔ་ཞེས་གསུངས། ། ) ཞེས་པ་ལྟར། བོད་ཀྱི་སྐད་བྱིངས་ཀྱི་ཨ་ཡིག་ནི་གསལ་བྱེད་ཡིན་པར་
31.	མ་ཟད། གསལ་བྱེད་གཞན་རྣམས་ཀྱི་སྒྲའི་གདངས་བརྗོད་ལ་ཕན་འདོགས་པར་ནུས་པས་དབྱངས་དངོས་ཀྱང་ཡིན་ནོ།   ཨི་སོགས་བཞི་ནི་ཨའི་ཡན་ལག་ཡིན་པའི་རྒྱུ་མཚན་གྱིས། གུག་གུ་སོགས་བཞི་ཨ་ཡིག་གི་བླ་འོག་ཏུ་བཏགས་ཏེ་བྲིས་པ་ན་ཨི་སོགས་ཡན་ལག་གི་དབྱངས་བཞི་བརྗོད་དུ་ཡོད་པའོ།   དེ་ཡང་སེང་གེ་འདྲ་དང་ཞེས་པས་ཨ་ཡིག་གི་ཁྱད་ཆོས་བསྟན།   བརྒྱ་བྱིན་མིག་ཅེས་པས་བོད་བྱིངས་ཀྱི་གུག་བཀྱེད་བཞིའི་ནང་ནས་གུག་གུ་ཞེས་ི བཏགས་པའི་བརྡ་ཆད་ཀྱི་དབྱིབས་བསྟན།   དེ་བཞིན་གླང་སྣ་ཞེས་པས་ཞབས་ཀྱུ་ུ ཞེས་པའི་བརྡ་དབྱིབས། འོད་མ་འགྲེང་འདྲ་ཞེས་ེཔས་འགྲེང་བུ་ཞེས་པའི་བརྡ་དབྱིབས། ཐང་གུག་ཅེས་པས་ོན་རོ་ཞེས་པའི་བརྡ་བཏགས་པས་དབྱངས་ཀྱི་ཡན་ལག་ཏུ། དང་པོའི་སློབ་དཔོན་སཾ་བྷོ་ཊས་སྲོལ་ཕྱེ་བ་ཡིན་ནོ། དེ་ལྟར་ཕྱེ་བའི་དོན་ལེགས་པར་ཤེས་ན་བོད་ཀྱི་དབྱངས་ཀྱི་ཡན་ལག་དངོས་ནི། གུག་གུ    ཞབས་ཀྱུ། འགྲེང་བུ། ན་རོ་ཞེས་བཏགས་པའི་བརྡ་བཞི་ཡིན་པར་གོ་ཞིང་། གོ་བ་ལ་བརྟེན་ནས་དཔེར་མཚོན་ན། མ་ཞེས་དབྱངས་ཨའི་གདངས་ཀྱིས་ཡི་གེ་བརྗོད་པ་དང་།   དེ་ལ་གུག་གུ་ཀླད་དུ་བཞག་པས་མི་ཞེས་པ་དང་། འོག་ཏུ་ཞབས་ཀྱུ་བཏགས་པས་མུ།   སྟེང་དུ་འགྲེང་བུ་བཞག་པས་མེ། དེ་བཞིན་ན་རོ་བཞག་པས་མོ་ཞེས་མིང་ཐ་དད་པ་ལྔ་སྟོན་ནི།   དབྱངས་ཀྱི་ནུས་པ་ཡིན་ཡང་གུག་གུ་སོགས་བཞི་ཡི་དབྱངས་ཨ་ཡིག་དེ་དབྱེ་བར་བྱ་དགོས་ཏེ།    སི་ཏུ་པཎ་ཆེན་གྱི་འགྲེལ་བ་(Hམཁས་པའི་མགུལ་རྒྱན་མུ་ཏིག་ཕྲེང་མཛེས་)ལས།   (Gདེས་ན་ཀཱ་ལི་སུམ་ཅུ་པ་ལ་ཨཱ་ལི་དང་པོ་སྦྱར་བས་ཨི་ཡིག་ཏུ་འགྲུབ་པ་སོགས་ཡིན་པ་སོགས་ཡིན་པས་དེ་དག་གི་ཨ་ཡིག་ནི་བརྗོད་
32.	དོན་རྗེས་འབྲེལ་དུ་བྱས་པའིཕྱིར་དབྱི་བར་བྱ་བ་ཉིད་དོ། ) ཞེས་གསུངས་པའི་དོན་ལ་བསམ་གཞིགས་ཀྱིས་ལེགས་པར་དཔྱད་པའི་སྒོ་ནས་མན་ངག་གི་གནད་ལ་མིག་ཆེན་པོ་བསྩལ་བ་ཞེས་དགོས་སོ།   (Nགསལ་བྱེད་)ཅེས་པའི་དོན་ནི།   (N*གནས་དང་བྱེད་པའི་རྣམ་འགྱུར་གསལ་ཞིང་མིང་དང་ཚིག་དང་རྗོད་པ་མཚོན་པར་བྱེད་པའི་གཞི་ཡིན་པ)ས་ན་གསལ་བྱེད་ཅེས་བྱའོ།   དེ་ལ་ཀ་ནས་ཧའི་བར་ཉེར་དགུ་ནི་གསལ་བྱེད་དངོས་དང་།   ཨ་ཡིག་ནི་དབྱངས་གསལ་གཉིས་ཆོད་ཡིན་ཏེ།   ཀ་སོགས་ཉེར་དགུ་བོ་ལ་ཨའི་དབྱངས་ཀྱི་གདངས་མ་ཞུགས་པར་བརྗོད་དུ་མེད་ལ། ཨི་སོགས་དབྱངས་བཞི་གང་རུང་ཞུགས་ན་མིང་ཁྱད་པར་བ་སྟོན་ལ་མ་ཞུགས་ཚེ།    དབངས་ཨ་ཡིག་ཞུགས་པའི་ནུས་པས་ཀ་ལ་སོགས་པ་མིང་གི་གཞིའམ་ཡི་གེར་གྱུར་ནས་རྗོད་པ་ཙམ་སྟོན་པ་དེ་ཨ་ཡིག་དབྱངས་སུ་འགོ་ཚུལ་ཡིན་ཏེ།   ས་པཎ་ཀུན་དགའ་རྒྱལ་མཚན་གྱིས་མཛད་པའི་(Hབསྟན་བཅོས་མཁས་པའི་ཁ་རྒྱན་)ལས།   (Gདེ་ལ་དང་པོར་དབྱངས་རྣམས་ནི་ལྔའོ།   ཨ་ཡིག་བོར་བ་རྣམས་ནི་འདིར་ཡན་ལག་གོ)   ཞེས་པ་ལྟར།   སྐབས་འདིར་བོད་ཀྱི་གསལ་བྱེད་སྲོག་མེད་དང་དེར་དབྱངས་ཞུགས་པ་ལ་སྲོག་ཏུ་ཞུགས་པའི་ཐ་སྙད་འདོགས་རྒྱུ་མེད་ཀྱང་།   གསལ་བྱེད་ཉེར་དགུ་བོ་ལ་ཨ་དང་གུག་གུ་སོགས་གང་རུང་གི་གདངས་སམ་ང་རོ་ཡན་ལག་ཏུ་ངེས་པར་འཇུག་དགོས་པས་ན།   དངོས་བསྟན་གྱི་དབྱངས་གུག་གུ་སོགས་བཞི་དང་།   གསལ་བྱེད་སུམ་ཅུ་པར་ཨ་ཡིག་བཞག་པ་ནི་ཐ་མའི་གསལ་བྱེད་ཡིན་ཏེ། ཨའི་གདངས་ཞུགས་པས་ཀ་སོགས་འགྲུབ་པ་མཚོན་ཕྱིར་དུ་མཛད་པས་བོད་ཀྱི་དབྱངས་ཡིག་ལ་ལྔ་ཡོད་པར་འདོད་དགོས་སོ། 
33.	 ཨ་ཡིག་གསལ་བྱེད་དུ་འགྲོ་ཚུལ་ཡང་། དེ་ལ་དོན་ཁྱད་པར་བ་སྟོན་རྒྱུ་ཡོད་ན་དབྱངས་གུག་གུ་སོགས་འཇུག་ཀྱང་རུང་ལ། མེད་ན་མ་ཞུགས་ཀྱང་རུང་བས་ན་བརྗོད་བྱ་རྗོད་བྱེད་གང་ལའང་རང་དབང་ཅན་སེང་གེ་ལྟ་བུ་ཡིན་ཏེ།   (Hམཁས་དབང་བསྟན་དར་ལྷ་རམས་པའི་སུམ་རྟགས་འགྲེལ་བ)་ལས།     		(Gཨ་ལ་དབྱངས་འཇུག་མེད་པས་ན། ། 				གསལ་བྱེད་ཡིན་གྱི་ཨ་མ་གཏོགས། ། 				ལྷག་མ་ཉི་ཤུ་རྩ་དགུ་ནི། ། 				ཨ་ཡི་དབྱངས་ཀྱིས་བརྗོད་པའི་ཕྱིར། ། 				ཨ་ཡང་དབྱངས་སུ་འདུ་བར་འདོད། ། ) ཅེས་དང་།   
(Hའཇམ་དཔལ་མཚན་བརྗོད་)ལས། 			(Gབརྗོད་པ་ཀུན་གྱི་རྒྱུ་ཡི་མཆོག། 			ཚིག་ཀུན་རབ་ཏུ་གསལ་བར་བྱེད། ། ) ཅེས་གསུངས་པ་ལྟར་རོ། [ག༢ང༢]    གཉིས་པ་རྒྱས་པར་བཤད་པ་ལ་བཞི།   [ང༢ཅ༡]   འཇུག་ཚུལ་བཤད་པ།   [ང༢ཅ༢] མིང་དང་ཚིག་གི་ཚོགས་པའི་གཞི་འདིང་བ། [ང༢ཅ༣] རྣམ་དབྱེ་བཤད་པ། [ང༢ཅ༤] ཚིག་ཕྲད་བཤད་པའོ། [ང༢ཅ༡]   དང་པོ་ལ་གཉིས།   [ཅ༡ཆ༡] སྔོན་རྗེས་ཀྱི་འཇུག་
34.	ཚུལ་དངོས་དང་།   [ཅ༡ཆ༢] མགོ་འདོགས་ཅན་གྱི་འཇུག་ཚུལ་ལོ། [ཅ༡ཆ༡]    དང་པོ་ནི།   གསལ་བྱེད་ཀྱི་ཡི་གེ་དེ་ལས་མིང་གཞིའི་རྗེས་སུ་འཇུག་པའི་ཡི་གེ་ནི་བཅུ་ཐམ་པ་ཡིན་ཏེ།    རྗེས་འཇུག་གི་ཡི་གེ་བཅུ་བོ་དེ་ལས་ཡི་གེ་ལྔ་ནི་མིང་གཞིའི་སྔོན་དུའང་འཇུག་པ་ཡིན་ཞིང་། དེ་ལྟར་སྔོན་རྗེས་གཉིས་བསལ་བས་སྔོན་དང་རྗེས་གང་དུའང་མི་འཇུག་པའི་ཡི་གེ་ནི་ཀ་ཁ་ཅ་ཆ་ཇ་ཉ་ཏ་ཐ་པ་ཕ་ཙ་ཚ་ཛ་ཝ་ཞ་ཟ་ཡ་ཤ་ཧ་ཨ་སྟེ་ཉི་ཤུ་ཐམ་པ་ཡིན་ཏེ་མིང་གཞི་རྐྱང་པའི་ཡི་གེ་ཞེས་ཀྱང་བྱའོ། (Oརྗེས་འཇུག་ཡི་གེ་)རྣམས་གང་ཡིན་ཞེ་ན།     (O*ཀཱ་ལི་སྟེ་གསལ་བྱེད་ཀྱི་ཡི་གེ་སྡེ་བ་ཕྱེད་དང་བརྒྱད་དུ་དྲིལ་བའི་སྡེ་བ་རེ་རེ་ལ་ནི།    ཡི་གེ་བཞི་བཞི་དང་སྡེ་བ་བརྒྱད་པ་ལ་དག་ཅེས་པ་ཟུང་གི་མིང་ཡིན་པས་ཧ་ཨ་གཉིས་ལ་སྡེ་བ་ཕྱེད་པར་རབ་ཏུ་ཕྱེ་བ་ལ།   སྡེ་བ་དང་པོ་ཀ་སྡེ་དང་གསུམ་པ་ཏ་སྡེ་དང་བཞི་པ་པ་སྡེ་དང་གསུམ་པོ་ཡི།   མས་ཏེ་མཐའ་ན་གནས་པའི་ཡི་གེ་གཉིས་རེ་སྟེ། ཀ་སྡེའི་ག་ང་གཉིས།   ཏ་སྡེའི་ད་དང་ན། པ་སྡེའི་བ་དང་མ་སྟེ་དྲུག་དང་།   སྡེ་བ་དྲུག་པ་ཞ་སྡེའི་གསུམ་པ་འ་ཡིག་དང་བཅས་བདུན།   སྡེ་བ་བདུན་པ་ར་སྡེ་ལ་ནི་ཤ་ཡིག་གཅིག་བུ་མ་གཏོགས་པའི་ར་ལ་ས་གསུམ་སྟེ།   ག་ང་ད་ན་བ་མ་འ་ར་ལ་ས་རྣམས་ལ་ནི་རྗེས་སུ་འཇུག་པའི་ཡི་གེ་བཅུ་རུ་འདོད་པ་ཡིན་ནོ། )   དེ་ལས་གསུམ་པ་ད་དང་། བཅུ་པ་ས་གཉིས་པོ་ནི།   རྗེས་འཇུག་གི་ཡང་རྗེས་སུ་འཇུག་པའི་ཕྱིར་Oཡང་འཇུག་གཉིས་ཞེས་བྱའོ། སྔོན་དུ་འཇུག་པའི་ཡི་གེ་གང་ཡིན་ཞེ་ན།     བཤད་མ་ཐག་པའི་རྗེས་འཇུག་གི་ཡི་གེ་བཅུ་བོ་ལས། དང་པོ་ག་དང་གསུམ་པ་ད་དང་ལྔ་པ་བ་དང་དྲུག་པ་
35.	མ་དང་།   བདུན་པ་འ་སྟེ་ག་ད་བ་མ་འ་ལྔ་བོ་རྣམས་ལ་ནི་རྗེས་འཇུག་ཏུ་མ་ཟད་སྔོན་དུའང་འཇུག་པའི་ཡི་གེར་འདོད་དོ།   རྗེས་འཇུག་བཅུ་བོ་ནི། སྤྱིར་ཡི་གེ་ཐམས་ཀྱི་རྗེས་སུ་འཇུག་མོད་ཀྱང་།   ཁེག ཏུང་། ཝད། ཀོན། མབ། ཨིམ། རེན། ཧལ། ཐས་ལྟ་བུ་བོད་སྐད་རང་ལ་བརྡ་སྦྱོར་ཚུལ་མེད་པ་སོགས་ཞེས་དགོས་སོ།   ཡང་འཇུག་ལ།   ད་ཡི་ཡང་འཇུག་ནི་རྗེས་འཇུག་ན་ར་ལ་གསུམ་གྱི་རྗེས་སུ་སྐབས་དང་བསྟུན་ནས་འཇུག་སྟེ་ད་དྲག་ཅེས་ཀྱང་བྱ་ཞིང་།    ས་ཡི་ཡང་འཇུག་ནི་རྗེས་འཇུག་ག་ང་བ་མ་བཞིའི་རྗེས་སུ་རིགས་པས་དཔྱད་དེ་སྦྱོར་རྒྱུ་ཡིན་ཏེ་འཆད་པར་འགྱུར་རོ། དེ་རྣམས་ནི་འདིར་ས་བཅད་ཙམ་དུ་བརྗོད་ཀྱི་ཅུང་ཟད་གསལ་བར་འཆད་འགྱུར་རྟགས་ཀྱི་འཇུག་པའི་སྐབས་དང་ཞིབ་པར་འགྲེལ་བཤད་ཁུངས་དག་གཞན་ལས་ཤེས་པར་བྱོས་ཤིག   མི་འཇུག་པའི་ཡི་གེ་ཞེས་པའི་དོན་གང་ཡིན་ཞེ་ན།   སྨྲས་པ། སྔོན་རྗེས་ཀྱི་ཡི་གེ་བཅུ་བོ་བསལ་བའི་ལྷག་མ་མིང་གཞི་ཡི་ཡི་གེ་ཉི་ཤུ་ནི་སྔོན་རྗེས་གང་དུའང་མི་འཇུག་སྟེ། དེ་དག་ཕན་ཚུན་སྦྱར་བ། ཀཅ། རཔ། ཙཞ།   རཧ་ཞེས་པ་ལྟ་བུ་མིང་གཞི་ཅ་སོགས་ལ་སྔོན་འཇུག་ཀ་སོགས་དང་། ཀ་སོགས་མིང་གཞིར་ཅ་སོགས་རྗེས་འཇུག་དང་། ཁཁ། ཕཕ། ཡཡ་ཞེས་མིང་གཞི་ལ་རང་མཚུངས་སྔོན་རྗེས་སྦྱར་བ་ལྟ་བུ་མི་འཇུག་པའི་ཡི་གེ་གཉིས་སམ།    ཁཆཐ། ཕཚཟ། ཡཝཨ་ཞེས་མིང་གཞི་ལ་སྔོན་རྗེས་གཉིས་ཀའམ་ཡང་འཇུག་ཡོད་པའི་ཚུལ་དུ་སྦྱར་བ་ལྟ་བུ་མི་འཇུག་པའི་ཡི་གེ་གསུམ་སྤྲེལ་ལམ། དེ་རྣམས་ལ་དབྱངས་ཨ་དང་གུག་གུ་སོགས་ཀྱི་གཞི་སྟེ་གདངས་ཞུགས་པ།  
36.	ཀཅ། ཏིཔ། ཙུཞ། རཧེ། ཁཆོཐ། ཁོཁ། ཡུཝཨ་ཞེས་པ་ལྟ་བུ་སྦྱར་ནས་དབྱངས་དང་ལྡན་པར་བྱས་ན་ཡང་། བརྗོད་བྱའི་དོན་སྟོན་པའི་མིང་དང་ཚིག་གང་དུའང་འཇུག་པ་མིན་ཞིང་།   རྗོད་བྱེད་ཡི་གེར་སྦྱར་བར་བྱ་བའང་མིན་ནོ། འཇུག་པའི་ཡི་གེ་བཅུ་རྣམས་མིང་གཞིའི་ཡི་གེ་ཡིན་ནམ་མིན་ཞེ་ན།   སྤྱིར་ཡི་གེ་ལས་མིང་དང་མིང་ལས་ཚིག་འབྱུང་བར་གསུངས་པ་བཞིན་མིང་གཞིའི་ཐ་སྙད་ངེས་པར་ཐོབ་པ་སྟེ།    མིང་གཞི་ཞེས་པ་མིང་གི་ཆེད་དུ་སྔོན་རྗེས་གཉིས་ཀྱི་འཇུག་ཡུལ་དུ་འགྱུར་བའི་གཞི་ཡིན་པའི་དོན་ཏེ།   དེ་ལ་སྔོན་འཇུག་མིང་གཞི་རྗེས་འཇུག་གསུམ་ཅི་རིགས་པར་འགྱུར་བ་སྔོན་འཇུག་གི་ཡི་གེ་ལྔ་དང་།   མིང་གཞི་དང་རྗེས་འཇུག་ཅི་རིགས་པར་འགྱུར་བ་རྗེས་འཇུག་གི་ཡི་གེ་བཅུ་དང་།   མིང་གཞི་ཁོ་ནར་གནས་པ་མི་འཇུག་པའི་ཡི་གེ་ཉི་ཤུ་སྟེ་རྣམ་པ་གསུམ་དུ་དབྱེར་ཡོད་དོ། འོན་ཀྱང་གུག་གུ་སོགས་དབྱངས་རྐྱང་བཞི་ལ་མིང་གཞིའི་ཐ་སྙད་མི་འཇུག་སྟེ། དེ་རྣམས་ལ་མིང་གཞིའི་ཡི་གེ་ལ་གདངས་སམ་ང་རོའི་ཚུལ་དུ་འཇུག་གི།   འཕུལ་རྟེན་རྣམས་དེ་ལ་འཇུག་པ་བོད་ཀྱི་བརྡ་སྤྲོད་འདིར་གཏན་ནས་མི་སྲིད་པའི་ཕྱིར་རོ། [ཅ༡ཆ༢]      གཉིས་པ་མགོ་འདོགས་ཅན་གྱི་འཇུག་ཚུལ་ནི།   ཀླད་དུ་འགྲོ་རྒྱུའི་ཡི་གེ་ནི་གསུམ་སྟེ། ར་དང་ལ་དང་སའོ།   དེ་ལ་(Dར་མགོ་ཅན་)ནི།   (Eརྐ་རྒ་རྔ་རྗ་རྙ་རྟ་རྡ་རྣ་རྦ་རྨ་རྩ་རྫ་སྟེ་བཅུ་གཉིས་ཡོད་)དེ།   དཔེར་
37.	བརྗོད་ན། (N**རྐང་། རྒན།   རྔོན། རྗེན། རྙེད། རྟ། རྡོ། རྣ་བ། རྦབ།   རྨ། རྩ་བ། རྫ་མ་)ཞེས་པ་ལྟ་བུའོ། l (Dལ་མགོ་ཅན་)ནི།   (Eལྐ། ལྒ། ལྔ། ལྕ། ལྗ། ལྟ། ལྡ། ལྤ། ལྦ། ལྷ་སྟེ་བཅུ་ཡོད་)དེ། དཔེར་བརྗོད་ན། (N**ལྐོག་མ། ལྒང་བ། ལྔ། ལྕོག ལྗིད། ལྟ་བ། ལྡ་ལྡི། དོམ་ལྤགས། ལྦ་བ། ལྷ་)ཞེས་པ་ལྟ་བུའོ།   དེ་པ་ལྤ་ནི་དོམ་ལྤགས་ཞེས་རྣམ་དབྱེ་དྲུག་པ་བསྡུ་བའི་ཚེ་ལ་མགོ་ཅན་ཐོབ་ལ།   དོམ་གྱི་པགས་པ་ཞེས་རྣམ་དབྱེ་དྲུག་པ་དང་འབྲེལ་བའམ་གཞི་དང་མ་འབྲེལ་བའི་ཚེ་ལ་མགོ་མི་ཐོབ་བོ།    དེས་ན་དོམ་ལྤགས་ཞེས་པའི་ལྤ་ནི་པ་སྡེའི་དང་པོ་པ་བཟེད་དང་།   མགྲིན་པའི་ལྤ་བ་དང་རྒྱ་མཚོའི་ལྦུ་བ་ཞེས་པའི་ལྦ་ནི་པ་སྡེའི་གསུམ་པ་ལ་མགོ་ཅན་གྱི་བ་ཟུམ་དང་། པི་ཝང་ཕ་ཝང་སོགས་ཀྱི་ཝ་ནི་ཙ་སྡེའི་བཞི་པ་བ་ཕྱེད་ཝ་རུ་འབོད་པའི་ཝ་སྟེ་ཡི་གེ་མི་འདྲ་བ་གསུམ་ཐོབ་པ་ཡིན་ནོ།   (Dས་མགོ་ཅན་)ནི། (Eསྐ། སྒ། སྔ། སྙ། སྟ། ་སྡ། སྣ། སྤ། སྦ། སྨ། སྩ་སྟེ་བཅུ་གཅིག་ཡོད་)དེ། དཔེར་བརྗོད་ན། (N**སྐུ། སྒོ། སྔ་དྲོ། སྙིང་བོ། སྟ་རེ། སྡེ་བ། སྣེ་མོ། སྤོས། སྦོམ་པོ། སྨན། སྩོལ་)ཅེས་པ་ལྟ་བུའོ། མས་ནས་འདོགས་པའི་ཡི་གེ་ནི་བཞི་སྟེ། ཡ་ར་ལ་ཝའོ།   དེ་ལ་(Dཡ་བཏགས་)པའི་ཡི་གེ་ནི། (Eཀྱ་ཁྱ་གྱ་པྱ་ཕྱ་བྱ་མྱ་སྟེ་བདུན་ཡོད་)དེ། དཔེར་བརྗོད་ན།   (N**ཀྱེ་མ། ཁྱོད། གྱོས། དཔྱང་། ཕྱིན། བྱང་། མྱ་ངན་)ཞེས་པ་ལྟ་བུའོ། ། (Dར་བཏགས་)པའི་ཡི་གེ་ནི།   (Eཀྲ་ཁྲ་གྲ་ཏྲ་ཐྲ་དྲ་པྲ་ཕྲ་བྲ་སྲ་ཧྲ་སྟེ་བཅུ་གཅིག་ཡོད་)དེ། དཔེར་བརྗོད་ན། (N**ཀྲོང་ངེ། ཁྲོ་བ། གྲི། ཏྲོན། ཐྲིག་སྒྲ།   དྲོད། པྲ། ཕྲུ་མ། བྲག སྲ་བ། རྩབ། ཧྲལ་)ཞེས་པ་ལྟ་བུའོ། (Dལ་བཏགས་)པའི་ཡི་གེ་ནི།   (Eཀླ་གླ་བླ་ཟླ་རླ་སླ་སྟེ་དྲུག་ཡོད་)དེ།   དཔེར་བརྗོད་ན། (N**ཀླུ། གླིང་། བློན་པོ། ཟླ་བ། རློན་པ། སླ་བ་)ལྟ་བུའོ།  
38.	(ཝ་བཏགས་)པའི་ཡི་གེ་ནི། (ཀྭ་ཁྭ་གྭ་ཉྭ་དྭ་ཚྭ་ཞྭ་ཟྭ་རྭ་ལྭ་ཤྭ་ཧྭ་)སྟེ་བཅུ་གཉིས་ཡོད་དེ།   དཔེ་བརྗོད་ན། (N**ཀྭ་ཡེ། ཁྭ་ཏ། གྭ་བ། ཉྭ་ལོག   དྭ་བུ།   ལན་ཚྭ།   ཞྭ་མོ། ཟྭ་ཚོད། རྭ་ཅོ། ལྭ་བ། ཤྭ་འོད། བུ་རམ་གྱི་ཧྭགས་)ཞེས་པ་ལྟ་བུའོ།    ཝ་བཏགས་ཕལ་ཆེར་མིང་གཞན་དུ་འཁྲུལ་བའམ་མིང་གཞི་སྔོན་འཇུག་ཏུ་འཁྲུལ་བ་སྤོང་ཆེད་ཡིན་ཏེ།   ཁྭ་ཏ་ཞེས་པས་ཁའི་ཁ་དང་།   ཤྭ་འོད་ཅེས་པས་ཤའི་ཤ་དང་མི་ནོར་བ་སོགས་དང་། རི་དྭགས། ཆུ་དྭངས་ཞེས་པས་ད་ཡིག་འཕུལ་དང་ས་ཡིག་རྗེས་འཇུག་ཏུ་འཁྲུལ་བ། དགས། དངས་ཞེས་པ་སྤོང་ཆེད་ཡིན་ཞིང་། དེར་མ་ཟད་ཝ་བཏགས་མེད་པ་བགས་ཀྱིས་ཕྲ་ཞིང་ཞེས་པ་ཡང་བ་ཡིག་མིང་གཞི་དང་ག་དང་ས་རྗེས་ཡང་ཡང་འཇུག་ཡིན་པ། བསྟན་དར་པའི་བརྡ་ཡིག་བློ་གསལ་མགྲིན་རྒྱན་ན་གསལ་བ་ལྟར།   མིང་ངམ་རྣམ་དབྱེའམ་བྱ་བྱེད་ལས་ཀྱི་དབང་གིས་མིང་གཞི་སྔོན་འཇུག་ཏུ་འཁྲུལ་བ་དུ་མ་ཡོད་པར་སྣང་བས་ཞིབ་ཏུ་དཔྱོད་ཅིག    །(Dམགོ་འདོགས་གཉིས་ཀའམ་སུམ་བརྩེགས་ཅན་གྱི་ཡི་གེ)་ནི།   (Eརྐྱ་རྒྱ་རྨྱ་རྒྭ་རྩྭ་ཕྱྭ་གྲྭ་སྐྱ་སྒྱ་སྤྱ་སྦྱ་སྨྱ་སྐྲ་སྒྲ་སྣྲ་སྤྲ་སྦྲ་སྨྲ་སྟེ་བཅོ་བརྒྱད་ཡོད་)དེ།   དཔེར་བརྗོད་ན། (N**རྐྱེན། རྒྱན། རྨྱ་བ། རྒྭ། རྩྭ། ཕྱྭ་མཁན། གྲྭ། སྐྱ་བ། སྒྱུ་མ། སྤྱང་གི   སྦྱིན་པ། སྨྱུ་གུ། སྐྲ། སྒྲོ། སྣྲེལ་ཞི། སྤྲོ་བ། སྦྲང་མ། སྨྲེ་ངག་)ཅེས་པ། ལྟ་བུའོ། [ང༢ཅ༢] གཉིས་པ་མིང་དང་ཚིག་གི་ཚོགས་པའི་གཞི་གདིང་བ་ལ་གཉིས།   [ཅ༢ཆ༡]   མིང་གི་ཚོགས་དང་ཚིག་གི་ཚོགས་སོ། །    [ཅ༢ཆ༢] དང་པོ་ནི། སྔར་བཤད་པ་ལྟར་(N*ཡི་གེའི་ཚོགས་པ་རྐྱང་
39.	པ་དང་མགོ་འདོགས་འཕུལ་འཇུག་ཡང་འཇུག་ཅན་གྱི་ཀློག་རྗོད་ཟུར་ཕྱིན་པའི་ཡི་གེ་གཉིས་སམ་གསུམ་སོགས་དུ་མ་འདུས་ནས་དོན་གྱི་ངོ་བོ་ཙམ་སྟོན་པའི་སྒྲ་)ལ་ནི་(Nམིང་)ཞེས་བྱའོ།   འོ་ན་ཀ་ང་ཆ་ཇ་ཉ་ཕ་མ་ཝ་ཡ་ཤ་ས་སོགས་ཀྱིས་མིང་སྟོན་པར་ནུས་པས།   ཡི་གེ་དུ་མ་འདུ་ག་ལ་དགོས་སྙམ་ན་སྐྱོན་མེད་དེ།   བཤད་མ་ཐག་རྣམས་ཨའི་དབྱངས་དང་ལྡན་པས་ཡི་གེར་བརྗོད་དུ་ཡོད་པ་ཙམ་ལས་མིང་དུ་མ་འགྲུབ་ཅིང་།   དེ་རྣམས་ལ་རྗེས་འཇུག་འ་ཡིག་སྦྱར་བས། ཁའ། ངའ། ཆའ། ཇའ། ཉའ། ཕའ། མའ། ཝའ། ཡའ།   ཤའ།   སའ་ལྟ་བུ་རྐྱང་པ་དང་། དགྲའ། དགེའ། གཞུའ་ལྟ་བུ་འཕུལ་ཅན་དང་། རྔོའ། ལྕིའ། སྒོའ་ལྟ་བུ་མགོ་ཅན་དང་།   ཁྱིའ། གྲིའ། ཀླུའ།   ཚའ་ལྟ་བུ་འདོགས་ཅན་དང་།   རྒྱའ། སྒྲོའ། སྒྱུའ་ལྟ་བུ་སུམ་བརྩེགས་ཅན་དང་། བརྐོའ། བལྟའ། བསྒོའ། བགྱིའ། འདྲའ།   བརླའ། བརྒྱའ་ལྟ་བུ་འཕུལ་ཅན་གྱི་མིང་དུ་གཟོད་གྲུབ་པ་ཡིན་ནོ།   ཡི་གེ་གང་ལ་ཡང་རྗེས་འཇུག་གཞན་དགུ་བོ་མ་ཞུགས་ཕྱིན།   འ་ཡིག་ཞུགས་པས་མིང་གཞི་དང་རྗེས་འཇུག་གི་ཡི་གེ་གཉིས་ཕན་ཚུན་འདུས་པ་ལས་མིང་གི་ཚོགས་པ་གྲུབ་སྟེ།   ཡི་གེ་ལ་བརྟེན་པའི་བརྗོད་དོན་སྟོན་པ་ཡིན་ཏེ་རྒྱུ་མཚན་རིམ་བཞིན་འཆད་པར་འགྱུར་རོ།   མིང་གི་མཚན་གཞི་ནི།   (N**བུམ་པ། རྟག་པ། མཁྱེན། འདུས། ལྷའ་)ཞེས་བརྗོད་པའི་སྒྲ་ལྟ་བུའོ། དེ་ལ་དབྱེ་ན་གཉིས་ལས།   དང་པོ་ནི།   (N*དོན་དེ་ལ་ཐོག་མར་བརྡ་སྦྱར་བས་དེ་ལས་དོན་དེ་འཁྲུལ་མེད་དུ་གོ་ནུས་པ་)ནི་(Nདངོས་མིང་)སྟེ། དཔེར་ན།   (N**རི་དྭགས་ཀྱི་རྒྱལ་བོ་ལ་
40.	སེང་གེ་དང་། ལྷའི་བདུད་རྩི་ལ་ཆང་དང་། ཚ་ཞིང་སྲེག་པ་ལ་མེ་)ཞེས་བརྗོད་པའི་སྒྲ་ལྟ་བུའོ། གཉིས་པ་ནི།    (N*དངོས་མིང་དེ་དང་འདྲ་བའམ་འབྲེལ་བ་རྒྱུ་མཚན་དུ་བྱས་ནས་གཞི་དེ་ལ་ཕྱིས་བརྡ་སྦྱར་བ་)ནི་(Nབཏགས་མིང་)སྟེ།   དཔེར་ན།   (N**བྲམ་ཟེའི་ཁྱེའུ་མིག་འབུར་སྣ་ཉག་ཁ་ཆེ་བ་ལ་སེང་གེ་དང་།   ཕབ་ཀྱི་བཅོས་པའི་བཅུད་ལ་ཆང་དང་།   སྣང་ཙམ་ནུས་པ་སྲིན་བུ་མེ་ཁྱེར་)ཞེས་བརྗོད་པའི་སྒྲ་ལྟ་བུའོ། དེ་དག་ལ་ཤེས་བྱ་ཞེས་པའི་སྒྲ་དེ་རྟག་མི་རྟག་སྤྱིའི་མི                                      ང་ཡིན་ཡང་རྟག་པ་དང་མི་རྟག་པའི་མིང་མ་ཡིན་པ་དང་། རྟག་མི་རྟག་གཉིས་ལ་ཤེས་བྱ་ཞེས་མིང་བཏགས་ཀྱང་ཤེས་བྱ་ཞེས་པའི་སྒྲ་དེ་རྟག་མི་རྟག་གཉིས་ཀྱི་བཏགས་མིང་མིན་པ་དང་། ཤེས་བྱ་ཞེས་པའི་སྒྲ་དེ་རྟག་མི་རྟག་གཉིས་ཀ་ལ་འཇུག་ཀྱང་དེ་གཉིས་ཀྱི་དངོས་མིང་མིན་པ་དང་། རྟག་མི་རྟག་གཉིས་ཤེས་བྱ་ཞེས་པའི་སྒྲའི་འཇུག་ཡུལ་དང་བརྗོད་བྱའང་མིན་པ་དང་། ཤེས་པར་བྱ་ཞེས་པའི་ཚིག་སྣ་བསྡུས་པས་དོན་གྱི་ཁྱད་པར་སྟོན་པའང་ཡོད་པས་བྱེ་བྲག་ལེགས་པར་ཕྱེད་དགོས་སོ།   [ཅ༢ཆ༢]     གཉིས་པ་(Nཚིག་གི་ཚོགས་པ་)ནི།    (N*ཁྱད་གཞི་དང་ཁྱད་ཆོས་སྦྱར་བའམ་རྣམ་དབྱེ་དང་ཕྲད་སོགས་ཀྱི་རྐྱེན་སྦྱར་བས་དོན་གྱི་ཁྱད་པར་སྟོན་པའི་སྒྲ་)ལ་ནི་ཚིག་ཅེས་བྱའོ།    མཚན་གཞི་ནི།   (N**ཀ་རིང་ཟུར་བརྒྱད་པ། བླ་མ་བསྟེན། རྡོ་རིང་སེང་གེ་ཅན་)ཞེས་པའི་སྒྲ་ལྟ་བུའོ།   དེ་ལ་དབྱེ་ན།    རྣམ་དབྱེ། ཚིག་སྡུད།   ཕྲད་རྒྱན་གསུམ་ཡོད།   དང་པོ་དང་གསུམ་པ་འཆད་པར་འགྱུར་བའི་ཕྱིར།   འདིར་གཉིས་པ་(Nཚིག་སྡུད་)ནི།   (N*ཚིག་གི་
41.	བར་གྱི་རྣམ་དབྱེ་རྣམས་བརྗོད་བྱ་རྗོད་བྱེད་དང་འབྲེལ་བར་བསྡུས་ནས་མིང་སྔ་ཕྱི་ལྷན་ཅིག་ཏུ་སྦྱོར་བས་དགོས་དོན་མ་ནོར་བར་སྟོན་པར་བྱེད་པའི་སྒྲ་)ལ་ཚིག་སྡུད་ཅེས་བྱའོ།    དེ་ལ་དྲུག་ལས། དང་པོ་(Nལས་འཛིན་གྱི་བསྡུ་བ་)ནི།     (N*ཁྱད་གཞི་དང་ཁྱད་ཆོས་སོ་སོ་པ་གཞི་མཐུན་པར་བསྡུ་བ་)སྟེ།   དཔེར་ན། ཙན་དན་ཡང་ཡིན། དཀར་པོ་ཡང་ཟེར་རྒྱུ་ལ།   ལས་གཞི་དང་ལས་ཀྱི་ཁྱད་ཕྱོགས་གཅིག་ཏུ་འཛིན་པས་མཐུན་པར་བསྡུས་པས།    (N**ཙན་དན་དཀར་པོ། )   ཞེས་པ་ལྟ་བུའོ།   གཉིས་པ་(Nབ་གཉིས་པའི་བསྡུ་བ་)ནི།   (N*ཁྱད་གཞི་དང་ཁྱད་ཆོས་བགྲང་བྱ་དང་གྲངས་ཡིན་པར་བསྡུ་བ་)སྟེ།   དཔེར་ན།   ཕུང་བོ་ཡང་ཡིན། ལྔ་ཡང་ཡིན་ཟེར་རྒྱུ་ལ།   བ་ནི་སྐད་དོད་ཡིན་པས་དོན་དུ་མར་འཇུག་ཀྱང་འདིར་བགྲང་བར་བྱ་བ་དང་གྲངས་གཉིས་བརྗོད་བྱ་འབྲེལ་བར་བསྡུས་པས། (N**ཕུང་བོ་ལྔ། ) ཞེས་པ་ལྟ་བུའོ།   གསུམ་པ་(Nདེའི་སྐྱེས་བུའི་བསྡུ་བ་)ནི། (N*མིང་དང་ཚིག་གི་བར་གྱི་རྣམ་དབྱེ་གཉིས་པ་སོགས་བསྡུ་བ་)སྟེ། དཔེར་ན།   ལམ་དུ་འགྲོ་བ་ཞེས་ཟེར་རྒྱུ་ལ། ཐ་སྙད་དངོས་པོ་དུས་ཀྱི་ནུས་པས་བསྡུས་པས།   (N**ལམ་འགྲོ། ) ཞེས་པ་ལྟ་བུ་རྣམ་དབྱེ་གཉིས་པ་དང་།   ཁ་སྣ་གཉིས་ཀྱིས་འཐུང་བ་ལ།   གཉིས་འཐུང་ལྟ་བུ་གསུམ་པ་དང་། ལུས་ལས་འབྲས་བུ་བླང་བའི་ཆེད་དུ་སྦྱིན་པ་ལ། ལུས་སྦྱིན་ལྟ་བུ་བཞི་པ་དང་།   མངལ་ལས་སྐྱེས་པ་ལ་མངལ་སྐྱེས་ལྟ་བུ་ལྔ་པ་དང་།   ཉི་མའི་འོད་ལ་ཉི་འོད་ལྟ་བུ་དྲུག་པ་དང་། སེམས་ལ་གནས་པ་ལ་སེམས་གནས་ལྟ་བུ་རྣམ་དབྱེ་བདུན་པ་བསྡུ་བ་རྣམས་སོ།  
42.	 བཞི་པ་(Nའབྲུ་མང་གི་སྡུ་བ་)ནི།   (N*མིང་གཉིས་སམ་མང་བོ་ཡང་རུང་མ་བསྡུས་པའི་སྐབས་ཀྱི་བརྗོད་བྱ་ལས་དོན་གཞན་དང་འབྲེལ་བར་སྟོན་བྱེད་དུ་བསྡུ་བ་)སྟེ།   དཔེར་ན།   གང་བ་དང་། ཟག་པ་ཞེས་ཟེར་རྒྱུ་ལ། མིང་གི་འབྲུ་ཅི་ཡོད་རྣམས་བརྗོད་དོན་དང་འབྲེལ་བར་བླ་ཐབས་སུ་བསྡུས་པས།   (N**གང་ཟག་)ཅེས་ཤེད་བུའི་མིང་གཅིག་སྟོན་པ་ལྟ་བུའོ།    ལྔ་པ་(Nཟླས་དབྱེའི་བསྡུ་བ་)ནི།   (N*མིང་གཉིས་སམ་མང་བོ་ཡང་རུང་བར་གྱི་རྣམ་དབྱེ་རྣམས་བསྡུས་ནས་ཐམས་ཅད་ཀྱི་ཐ་མར་རྣམ་དབྱེ་གཅིག་སྦྱར་བ་)སྟེ། དཔེར་ན།   མཁས་པའི་པཎྚི་ཏ་དང་གྲུབ་པ་བརྙེས་པའི་བླ་མའི་ཞལ་ནས་ཟེར་རྒྱུ་ལ།    སྔ་མའི་རྣམ་དབྱེ་ཟླས་བསྡུས་ཏེ།   (N**མཁས་པ་པཎྚི་ཏ་དང་གྲུབ་པབརྙེས་པ་བླ་མའི་ཞལ་ནས། ) ཞེས་པ་ལྟ་བུའོ། དྲུག་པ་(Nམི་ཟད་པའི་བསྡུ་བ་)ནི།   (N*ཚིག་སྡུད་གང་གི་ཐོག་མར་མི་ཟད་པའི་རྟགས་ཀྱི་བརྗོད་བྱ་གཙོ་བོར་སྟོན་པའི་བསྡུ་བ་)སྟེ། རྒྱ་གར་གྱི་སྐད་ལ།    ཨུ་བ་ཀུམྦྷ་ཞེས་པའི།   ཨུ་བ་ཉེ་བའི་ཞེས་སྔ་མར་གཙོ་བོར་བརྗོད་ཅིང་།    ཀུམྦྷ་ཞེས་ཕྱིས་བརྗོད་པའི་བར་གྱི་རྣམ་དབྱེ་དང་པོ་ཕྱིས་པ་ཡིན་ཡང་།   བོད་བྱིངས་འདིར་རྣམ་དབྱེ་དང་པོ་འདི་ཞེས་ཟུར་དུ་སྟེར་རྒྱུ་མེད་པས།   (N**ཉེ་བའི་བུམ་པ་)ཞེས་བརྗོད་པ་ལས་གཞན།   མི་ཟད་པའི་རྟགས་ཀྱི་བརྗོད་བྱ་སྟོན་རྒྱུ་མེད་དོ།   [ད༢ཅ༣]    གསུམ་པ་རྣམ་དབྱེ་བཤད་པ་ལ་བརྒྱད།   [ཅ༣ཆ༡]   ངོ་བོ་བརྗོད་པ། [ཅ༣ཆ༢] ལས་སུ་བྱ་བ། [ཅ༣ཆ༣] དགོས་ཆེད། [ཅ༣ཆ༤]   གནས་གཞི།   [ཅ༣ཆ༥]   འབྲེལ་བ། [ཅ༣ཆ༦] བྱེད་པ། [ཅ༣ཆ༧]   འབྱུང་ཁུངས།   [ཅ༣ཆ༨]   འབོད་པའི་སྒྲ་བཤད་
43.	པའོ། [ཅ༣ཆ༡]   དང་པོ་ལ་གཉིས།    [ཆ༡ཇ༡]   སྤྱིའི་དོན་དང་།   [ཆ༡ཇ༢]   ཡན་ལག་གི་དོན་ནོ།   [ཆ༡ཇ༡] དང་པོ་ནི།    (N*བརྗོད་པའི་ངག་གཞན་གང་ཡིན་རྣམས་རྣམ་དབྱེ་བརྒྱད་པོ་གང་རུང་གི་གནས་སྟོན་བྱེད་དུ་ཆོས་གཉིས་ཀྱི་རྣམ་པ་མ་འདྲེས་པར་སོ་སོར་དབྱེ་བ་སྟེ་འབྱེད་པར་བྱེད་པའི་སྒྲ་ཡིན་པ)ས་ན་(Nརྣམ་དབྱེ་)ཞེས་བྱའོ།    དེ་ཡང་ལེགས་སྦྱར་གྱི་སྐད་ལ་མིང་མཐར་སྦྱར་བས་ཚིག་ཏུ་འགྲུབ་བྱེད་ཀྱི་རྐྱེན་སི་སོགས་རྣམ་དབྱེ་ཉེར་གཅིག་རྣམས།   དོན་གྱི་ཁྱད་པར་བརྗོད་པའི་ཆེད་དུ་མིང་ཐམས་ཅད་ལ་མེད་མི་རུང་དུ་མཁོ་ཞིང་ངེས་པར་འཇུག་པའི་དབང་གིས།   བོད་ཀྱི་བྱིངས་ལ་ཡང་དོན་ཐུབ་ཏུ་རྣམ་དབྱེ་བདུན་དང་། དེ་རེ་རེ་ལའང་ཉིད་ཅེས་པ་གཅིག་ཚིག་དང་།   དག་ཅེས་པ་གཉིས་ཚིག་དང་།   རྣམས་ཞེས་པ་མིང་ཚིག་སྟེ་ཕྲད་ཀྱི་ངག་སྦྱར་ནས་རྣམ་དབྱེ་བདུན་གསུམ་ཉེར་གཅིག་གི་དབྱེ་བ་ལེགས་སྦྱར་དང་བསྟུན་ཏེ་མཛད་པ་ཡིན་ཏེ། (Hས་སྐྱ་པཎྚི་ཏ་ཀུན་དགའ་རྒྱལ་མཚན་)གྱིས།    (Gཉིད་དང་པོའི་གཅིག་གི་ཚིག་གོ    དག་གཉིས་ཀྱིའོ། རྣམས་མང་པོའིའོ། ཏུ་དུ་སུ་རུ་རྣམས་ཕྲད་བཞིན་དུ་གཉིས་པའི་གཅིག་གིའོ།   འ་དང་ས་མཐའ་ཅན་མེད་པའི་རྗེས་སུ་སྦྱར་བ་ཡང་ངོ་། དག་ཏུ་གཉིས་ཀྱིའོ།   རྣམས་སུ་མང་པོའིའོ། གིས་ཀྱིས་གྱིས་ཡིས་རྣམས་ཕྲད་བཞིན་གསུམ་པའི་གཅིག་གིའོ། འ་དང་ས་མཐའ་ཅན་སྤངས་པའི་རྗེས་སུ་ས་སྦྱར་བ་ཡང་ངོ། དག་གིས་གཉིས་ཀྱིའོ།   རྣམས་ཀྱིས་མང་བོའིའོ། ) ཞེས་སོགས་གསུངས་པ་བཞིན་ནོ།   འདིར་བསྟན་རྣམ་དབྱེ་བརྒྱད་ཀྱི་ངོས་འཛིན་གང་ཞེ་ན།   (Nརྣམ་དབྱེ་
44.	དང་པོ་ངོ་བོ་བརྗོད་པའི་སྒྲ་)ནི།   (N*མིང་གཞི་ལ་རྗེས་འཇུག་སྦྱར་བས་མིང་དུ་གྲུབ་པའི་མིང་དེ་ལ་རང་གི་ངོ་བོ་ཆོས་གཞན་དང་མ་འདྲེས་པའི་ཁྱད་པར་སྟོན་པའི་ཆ་ནས་ཚིག་ཏུ་བསྒྲུབ་པ་དེ་)ལས་ཟུར་དུ་རྣམ་དབྱེ་དང་པོ་འདིའོ་ཞེས་སྟེར་རྒྱུ་མེད་ལ། གཉིས་པ་ལས་སུ་བྱ་བ།   བཞི་པ་དགོས་ཆེད། བདུན་པ་གནས་གཞི་རྣམས་སྟོན་བྱེད་ཀྱི་རྣམ་དབྱེ་དངོས་ནི། སུ་རུ་ཏུ་དུ་ན་ར་ལ་སྟེ་ལའི་དོན་ཅན་གྱི་སྒྲ་བདུན་པོ་དེ་ཡིན་ནོ།   གསུམ་པ་བྱེད་པ་སྟོན་བྱེད་ཀྱི་རྣམ་དབྱེ་དངོས་ནི་ས་ཞེས་པའི་སྒྲ་དང་།   ལྔ་པ་འབྱུང་ཁུངས་སྟོན་བྱེད་ཀྱི་རྣམ་དབྱེ་དངོས་ནི་ནས་དང་ལས་ཀྱི་སྒྲ་གཉིས་དང་།   དྲུག་པ་འབྲེལ་བ་སྟོན་བྱེད་ཀྱི་རྣམ་དབྱེ་དངོས་ནི་གི་ཀྱི་གྱི་འི་ཡི་ཞེས་པའི་སྒྲ་ལྔ་དང་། བརྒྱད་པ་འབོད་པ་སྟོན་ཀྱི་རྣམ་དབྱེ་དངོས་ནི་མིང་དང་འབྲེལ་བའི་ཀྱེ་ཞེས་པའི་སྒྲ་དེ་ཡིན་ནོ། རྒྱུ་མཚན་དེ་ལྟ་བས་ན་བོད་སྐད་ཀྱི་དབྱངས་གསལ་བསྡོམས་པ་སོ་བཞི་ལས་མེད་ཀྱང་།   མིང་ཚིག་བརྗོད་པ་ཀུན་གྱི་དོན་སྟོན་པ་ལ་ལེགས་སྦྱར་ཇི་ལྟ་བ་བཞིན་འཇུག་པ་ཤིན་དུ་རྒྱ་ཆེ་བ་ཡིན་པས།   སྤྱི་དང་བྱེ་བྲག་དང་དངོས་ཤུགས་ཀྱི་བསྟན་དོན་དང་མིང་ཚིག་གི་ཁྱད་པར་དང་རྣམ་དབྱེ་དང་ཕྲད་དང་མིང་མཐའ་འདྲེན་ཚུལ་ཀྱི་ཁྱད་པར་སོགས་སྐབས་སོ་སོར་འབྱེད་པ་ཤིན་དུ་གལ་ཆེ་སྟེ།   སུ་ཞེས་པའི་སྒྲ་ལ་དཔེར་མཚོན་ན། ཁྱེའུ་སུ་ཞེས་པའི་སུ་ཡིག་ནི་མིང་སྟོན་བྱེད་ཀྱི་སྒྲ་དང་། འུ་སུ་ཞེས་པའི་སུ་ཡིག་ནི་མིང་མཐའ་དྲངས་པའི་ཆ་ཤས་དངོས་དང་།   གཡས་སུ་འགྲོ་ཞེས་པའི་སུ་ཡིག་ནི་རྣམ་དབྱེ་གཉིས་པ་སྟོན་བྱེད་ཀྱི་སྒྲ་དངོས་དང་། ཆོས་ཕྱོགས་སུ་དཀའ་བ་སྤྱད་ཅེས་པའི་སུ་ཡིག་ནི་རྣམ་དབྱེ་བཞི་པ་སྟོན་བྱེད་ཀྱི་སྒྲ་དངོས་དང་། དབུས་
45.	སུ་ཁྲི་ཡོད་ཅེས་པའི་སུ་ཡིག་ནི་རྣམ་དབྱེ་བདུན་པ་སྟོན་བྱེད་ཀྱི་སྒྲ་དངོས་དང་། བུམ་པ་ཆོས་སུ་གྲུབ་ཅེས་པའི་སུ་ཡིག་ནི་དེ་ཉིད་སྟོན་བྱེད་ཀྱི་སྒྲ་དངོས་དང་། དུས་སུ་ཆོས་སྟོན་ཅེས་པའི་སུ་ཡིག་ནི་ཚེ་སྐབས་སྟོན་བྱེད་ཀྱི་སྒྲ་དངོས་དང་།   སེམས་ཅན་སུ་ཡང་རུང་ཞེས་པའི་སུ་ཡིག་ནི་གང་ཟག་ལ་འཇུག་པའི་སྤྱི་ཕྲད་དངོས་དང་། ཞྭ་ཅན་དེ་སུ་ཡིན་ཞེས་པའི་སུ་ཡིག་ནི་དྲི་བ་སྟོན་པའི་ཕྲད་དངོས་དང་།   ཡོངས་སུ་གསལ་ཞེས་པའི་སུ་ཡིག་ནི་རྒྱན་སྟོན་བྱེད་ཀྱི་ཕྲད་དངོས་དང་བདག་གི་བླ་མ་དགྱེས་ནས་སུ།   ཞེས་པའི་སུ་ཡིག་ནི་ཁ་སྐོང་དུའང་འགྱུར་བ་སྟེ།   དེ་ལྟར་སྐབས་དོན་གྱི་དབང་གིས་ཡིག་གཟུགས་དང་རྗོད་པ་གཅིག་ཉིད་བརྗོད་དོན་ཐ་དད་པ་དུ་མར་འགྱུར་འགྲོ་བའི་གནད་ཀྱིས་རྣམ་དབྱེ་དང་མིང་མཐའི་ཆ་ཤས་དང་ཕྲད་ཅེས་སོ་སོར་གསུངས་དགོས་བྱུང་བའི་རྒྱུ་མཚན་དེ་གོ་བར་གྱིས་ཤིག   [ཆ༡ཇ༢]    གཉིས་པ་ཡན་ལག་གི་དོན་ནི།     (N*ཤེས་བྱ་གང་ཡང་རུང་བའི་རང་གི་ངོ་བོ་ཆོས་གཞན་དང་མ་འདྲེས་པར་སྟོན་པའི་ཆ་ཤས་དང་ལྡན་པ་)ནི་(Nརྣམ་དབྱེ་དང་པོ་)ཡིན་ཏེ།    དཔེར་བརྗོད་ན། (N**བུམ་པ། ཀ་བ། ལྷ། མི་)ཞེས་པ་ལྟ་བུའི་མིང་གཞིའི་ཡི་གེ་ལ་རྗེས་འཇུག་བཅུ་བོ་གང་རུང་དང་ལྡན་པའང་ཚིག་ཕྲད་དང་ལྡན་པའི་ཚིག་ཐམས་ཅད་དོ།   དེ་ཡང་ཀ་བ་ཞེས་པའི་མིང་ལ་རྣམ་དབྱེ་དང་པོ་ཟུར་དུ་སྟེར་རྒྱུ་མེད་ཀྱང་ཀ་བ་ཞེས་བརྗོད་པའི་ཚེ་ཀ་བའི་ངོ་བོ་ཆོས་གཞན་དང་མ་འདྲེས་པར་གསལ་བར་སྟོན་བྱེད་ཀྱི་སྒྲའི་ཆ་ཤས་ཤིག་ཡོད་པ་དེས་དང་པོའི་རྣམ་དབྱེའི་གོ་ཆོད་པར་སོང་བ་ཡིན་ལ།   ཆ་ཤས་དེ་མེད་ན་ཀ་བ་སྤྱི་ཙམ་པའི་མིང་དུ་ཤེས་དགོས་པས་དཀའ་བའི་གནས་ཀྱང་ཡིན་ཞིང་།   ཀ་བ་རིང་བོ་ཟུར་བརྒྱད་པ་ཞེས་པ་ནི་དོན་གྱི་ཁྱད་
46.	པར་བརྗོད་པའི་ཕྱིར་ཚིག་ཏུ་གྱུར་ཀྱང་ཁྱད་གཞི་ཀ་བའི་ངོ་བོ་ཆོས་གཞན་དང་མ་འདྲེས་པར་ཉིད་སྟོན་པས་རྣམ་དབྱེ་དང་པོ་ལས་མ་འདས་པ་ཡིན་ནོ།   རྣམ་དབྱེ་དང་པོ་ལ་སོགས་པ་ལ་(Oརྫོགས་ཚིག་)སྦྱོར་ཚུལ་ནི།   (O*རྗེས་སུ་འཇུག་པའི་ཡི་གེ་རྣམ་པ་བཅུ་བོ་ནི།   མིང་དང་ཚིག་ཏུ་གྲུབ་པ་གང་གི་མཐར་གནས་པ་དེ་ནི་རྗེས་འཇུག་གམ་མིང་རང་ཉིད་ཀྱི་མཐར་སྦྱར་བ།   དེ་ལ་ཨཱ་ལི་བཞི་པ་སྟེ་ན་རོ་སྦྱར་བ་ནི་ཕྲད་ཀྱི་གོ་ངོ་དོ་ནོ་བོ་མོ་འོ་རོ་ལོ་སོ་སྟེ་རྫོགས་ཚིག་ཏུ་འགྱུར་བ་ཡིན་)ཏེ།   དཔེར་བརྗོད་ན།   (N**དག་གོ   མཐོང་ངོ་།   བཤད་དོ།   བདེན་ནོ། བཏབ་བོ།   འཇམ་མོ།   འདའ་འོ། དར་རོ།   རྒྱལ་ལོ།   ཤེས་སོ་)ཞེས་པ་ལྟ་བུ་སྤྱིར་བཏང་ཡིན་ལ།   ད་དྲག་གི་དབང་གིས་ན་ར་ལ་གསུམ་གྱི་རྗེས་སུ་ཏོ་ཡིག་ཐོབ་སྟེ།   དཔེར་ན།   བསྟནད་ཏོ།   བསྐུརད་ཏོ།   བསྒྲལད་ཏོ་ལྟ་བུ་འཕུལ་ཡོད་པ་ལ་དང་། སྟོནད་ཏོ། གྱུརད་ཏོ། སོལད་ཏོ་ལྟ་བུ་འཕུལ་མེད་སོགས་ལ་རིགས་པས་དཔྱད་དེ་སྦྱོར་བ་དམིགས་བསལ་ཡིན་ནོ།   དེ་རྣམས་ནི་རང་ཚིག་གི་རྗེས་སུ་སླར་ཡོང་རྒྱུའི་དོན་གང་ཡིན་རེ་ཞིག་བསྡུ་བར་བྱ་བའི་ཚིག་ཏུ་སོང་བ་ནི་རྫོགས་པའི་དོན་དང་འདྲ་བར་ཤེས་པར་བྱ་དགོས་སོ། སླར་བསྡུའི་སྒྲ་ནི་མིང་ཚིག་རྣམ་དབྱེ་ཐམས་ཅད་ཀྱི་མཐར་སྦྱར་དུ་རུང་སྟེ།   དཔེར་བརྗོད་ན།   འདི་ནི་མིའོ་ལྟ་བུ་མིང་དང་།   གོས་སྲབ་ཅིང་འཇམ་མོ་ལྟ་བུ་ཚིག་དང་།   བུམ་པའོ་ལྟ་བུ་རྣམ་དབྱེ་དང་པོ་དང་།   ཚོགས་སུ་ཕེབས་སོ་ལྟ་བུ་ལས་སུ་བྱ་བ་དང་།   ཁྱེད་ཀྱིས་སོ་ལྟ་བུ་བྱེད་པ་དང་།   བརྗེད་ཐོར་འགོད་དོ་ལྟ་བུ་དགོས་ཆེད་དང་། མཐའ་ནས་སོ་ལྟ་བུ་འབྱུང་ཁུངས་དང་།   བདག་གིའོ་ལྟ་བུ་འབྲེལ་བ་དང་། མཚོ་རུ་ཉ་དང་ཆུ་སྲིན་
47.	ནོ་ལྟ་བུ་གནས་གཞི་དང་།   ཡོན་ཏན་མཆོག་རུ་གྱུར་པ་འོ། ཞེས་པ་ལྟ་བུ་རྐང་པ་སྐོང་ཚེ་བར་ཚེག་ཐོབ་པ་སོགས་ཅི་བདེར་སྦྱར་ཆོག་པ་ཡིན་ནོ།   [ཅ༣ཆ༢]   གཉིས་པ་(Nརྣམ་དབྱེ་གཉིས་པ་ལས་སུ་བྱ་བ་)ནི།   (N*ལས་དང་བྱ་བ་གཉིས་སོ་སོར་འབྱེད་ཅིང་གཙོ་ཆེར་བྱ་བ་བྱས་པའི་གཞིའམ་ལས་ལ་ཉེ་བར་བྱེད་པའི་རྣམ་དབྱེ་ཡིན་ན་ལས་སུ་བྱ་བའི་དོན་སྟོན་པའི་ལའི་དོན་ཅན་གྱི་སྒྲ་)ཞེས་བྱ་སྟེ།   དཔེར་ན།   (N**གནས་སུ་འདྲེན་)ཞེས་བརྗོད་པ་ན།   བྱ་བའི་གཞི་གནས་དང་། བྱ་བ་འདྲེན་པ་ཡིན་པར་གོ་བ་ནི།   སུ་ཞེས་པའི་ལའི་དོན་གྱི་སྒྲའི་ནུས་པ་ཡིན་པས་དེ་འདྲའི་སུ་སྒྲ་དེ།   བྱ་བ་བྱས་པའི་གཞིའམ་ལས་གཙོ་བོར་སྟོན་པའི་རྣམ་དབྱེ་ཡིན་ནོ།   དེ་ཡང་རྗེས་འཇུག་གི་ཡི་གེ་བཅུ་བོ་ལས།   གང་ཡང་རུང་བའི་མིང་གི་མཐའ་ན་བཅུ་པ་སྟེ་ས་ཡིག་གནས་པ་སྟེ་ཡོད་པ།   དེ་ལ་ཨཱ་ལི་གཉིས་པ་སྟེ་ཞབས་ཀྱུ་སྦྱར་བས་སུ་དང་། གང་མིང་གི་མཐའ་ན་བརྒྱད་པར་ར་ཡིག་གནས་པ།   དེ་ལ་དབྱངས་ཡིག་གཉིས་པ་ཨུ་སྟེ་ཞབས་ཀྱུ་ཡང་སྦྱར་བས་རུ་དང་།   གང་མིང་གི་མཐའ་ན་གསུམ་པ་ད་ཡིག་གནས་པ་དང་།   འདིར་བརྗོད་པར་བྱ་བ་ཡོད་དེ།   རྩ་བར་དངོས་སུ་མ་བསྟན་ཀྱང་གོང་འོག་ཀུན་ཏུ་ཏ་ཡིག་གི་འཇུག་པ་མང་དུ་ཡོད་ཅིང་།    རྣམ་དབྱེ་དང་ཕྲད་དངོས་བསྟན་རྣམས་རྗེས་འཇུག་གི་ཡི་གེ་ལས་གསུངས་ཀྱང་འབྲེལ་སྒྲ་དང་ལྷག་བཅས་དང་བདག་སྒྲའི་སྐབས་སུ་མིང་གཞིའི་ཡི་གེ་ལས་གསུངས་པ་ཡོད་པར་མ་ཟད།   རྩ་བའི་གཞུང་ཤོ་ལོ་ཀ་སུམ་ཅུ་ཡོད་པའི་རྒྱུ་མཚན་གྱིས་།    སི་ཏུ་པཎ་ཆེན་གྱི་འགྲེལ་བར། འདིར་མཆོད་བརྗོད་སོགས་ཐམས་ཅད་བགྲངས་པའི་གཞུང་ཚད་ཤོ་ལོ་ཀ་སུམ་ཅུ་སོ་གསུམ་འབྱུང་བས་སུམ་ཅུ་ཁོ་ནར་མ་འགྲིག་སྟེ་སུམ་ཅུ་ཙམ་
48.	ཞེས་ལམ་སྟོར་བའི་མགྲོན་པོ་ལྟར་ཚམ་ཚོམ་བྱེད་དགོས་པ་མ་ཡིན་ཏེ། མཆོད་བརྗོད་དང་རྩོམ་པར་དམ་བཅའ་བ་ནི་སྐབས་གཞན་དང་ཐུན་མོང་བ་ཡིན་པ་རྟགས་འཇུག་ལ་དེ་མེད་པས་གསལ་ཞིང་།   སུམ་ཅུ་པ་ནི།   ཡི་གེ་ཨཱ་ལི་ཀཱ་ལི་གཉིས།   སོགས་སྐབས་དང་པོ་ཉིད་ཀྱི་ཐུན་མོང་མིན་པའི་བརྗོད་བྱ་ཚིགས་བཅད་སུམ་ཅུ་ཉིད་ཀྱིས་རྫོགས་པས་གྲངས་ངེས་པའི་སྒོ་ནས་བཏགས་པའི་ཕྱིར་རོ།   ཞེས་གསུངས་པ་ལ་དཔགས་ན་ཚིགས་བཅད་སུམ་ཅུའི་འགྲེལ་བཤད་ཡོད་འདྲ་ཡང་། གཅིག་ཤོས་གཞན་ནི་དེ་ལས་ལྡོག་པ་སྟེ།   ཞེས་སོགས་བཀྲལ་བས་གཞུང་རྫོགས་པར་མཛད་པས་རྐང་པ་གསུམ་གྱིས་ལྷག་པའི་ཚིགས་བཅད་ཉེར་དགུ་ལས་མ་བྱུང་ངོ། དེའི་ཕྱིར་བསྟན་དར་ལྷ་རམས་པའི་སུམ་རྟགས་འགྲེལ་བར་ཡང་།   ཡི་གེ་ཨཱ་ལི་ཀཱ་ལི་གཉིས།   ཞེས་པ་ལྟར།   གཅིག་ཤོས་དེ་ལས་ལྡོག་པའོ། ཞེས་པའི་བར་གྱི་ཚིགས་སུ་བཅད་པ་སུམ་ཅུ་ཉིད་དུ་ངེས་པའི་སྒོ་ནས་བཏགས་པའི་ཕྱིར་རོ།   ཞེས་གསུངས་པ་ལེགས་བཤད་ཡིན་མོད།   འོན་ཀྱང་འདིའི་ཚིགས་བཅད་སུམ་ཅུ་ལ་རྐང་པ་གཅིག་གིས་མི་འདང་བས་ད་དུང་དཔྱད་པར་བྱ་བའི་གཞིའོ།   ཞེས་ཞིབ་ཆའི་ཟུར་ཐོན་པར་མཛད་པ་ནི་བཀའ་དྲིན་ཤིན་ཏུ་ཆེ་བ་ལེགས་སོ།    འོན་ཀྱང་ཆད་པའི་རྐང་པ་གཅིག་མཚམས་གང་དུ་ཅི་ལྟར་བཞུགས་པ་ལུས་པ་དེང་སང་དཔེ་རྒྱན་ཁུངས་དག་མི་རྙེད་ཀྱང་།   འགྲེལ་བཤད་མཁན་པོ་རྣམ་གཉིས་ཀྱི་དོགས་སློང་མཛད་པའི་དོན་བཞིན།    ཡིག་རྒྱུན་ལ་ཚེམ་པའི་རྐང་པ་གཅིག་ནི།   དེ་བཞིན་དུ་མིང་གཞིའི་ཡི་གེ་བདུན་པ་སྟེ་ཏ་འང་གནས།   ཞེས་ཏ་ཡིག་མཚམས་འདིར་མིང་གཞིའི་ཡི་གེ་ལས་ཁ་བསྐང་ན་འབྲེལ་ཆགས་
49.	པར་མདོན་ནམ་སྙམ་པས་འགྲེལ་བཤད་ཀྱི་ཚུལ་དུ་བྲིས་པ་ལགས་ཏེ།   བཤེས་གཉེན་མཁས་པ་རྣམས་ཀྱི་སྤྱན་ལམ་དུ་བསྟར་འོས་མ་མཆིས་མོད་མ་བརྟགས་ཉམས་དགའི་ངོར་སྐབས་དོན་སྟོན་པའི་ཡན་ལག་ཙམ་ཡིན་པས།   ཁ་སྐོང་གི་རྐང་པ་དེ་རྩ་བའི་ཚིགས་བཅད་ཀྱི་ནང་དུ་བྲི་བར་བྱ་བ་ནི་ནམ་དུ་ཡང་མི་རུང་བ་ཤེས་པར་གྱིས་ཤིགད་ནི་དཀྱུས་ལ་འཇུག་སྟེ།   དེ་ད་དང་ཏ་ཡིག་གཉིས་ལ་ཨཱ་ལི་གཉིས་པ་སྟེ་དབྱངས་གཉིས་པ་ཞབས་ཀྱུ་སྦྱར་བས་དུ་དང་ཏུ་གཉིས་དང་།   བཞི་པ་ན་དང་།   དགུ་པ་ལ་དང་།   གོང་དུ་གང་མིང་མཐའ་ན་བརྒྱད་པ་གནས།   ཞེས་དངོས་སུ་བསྟན་པའི་ར་ཡིག་ཀྱང་འདིར་སྦྱར་བས་རྣམ་དབྱེར་གྱུར་བའི་སུ་རུ་དུ་ཏུ་ན་ར་ལ་སྟེ་བདུན་ནི་ལའི་དོན་ཅན་ནོ།   དེ་རྣམས་ཀྱི་དོན་གང་སྟོན་པར་བྱེད་ཅེ་ན།    སྨྲས་པ།   དེ་དག་རེ་རེས་ཀྱང་།   ལས་སུ་བྱ་བ་སྟེ་བྱེད་པ་པོས་ལས་དང་བྱ་བ་བྱེད་བཞིན་པ་འགྲོ་འོང་བཅིང་འགྲོལ་གཟུང་གཏོང་སློབ་སྦྱིན་ལྟ་བུ་སོགས་སྟོན་པར་བྱེད་པ་དང་།   དགོས་ཆེད་དེ་བྱ་བའི་ཡུལ་དང་བྱེད་པ་ཅི་རིགས་པ་ལ་ཕན་འདོགས་པར་འགྱུར་བ་དེའི་སླད་དེའི་ཆེད་དེའི་ཕྱིར་ལྟ་བུ་དགོས་ཆེད་གསལ་བྱེད་ཀྱི་སྒྲ་བསྡུས་ཏེ་སྟོན་པ་དང་།   རྟེན་ནམ་གནས་གཞི་གང་ལ་གང་ཞིག་བརྟེན་པའམ་ཡོད་པ་སྟོན་པ་དང་། དེ་ཉིད་ཀྱི་སྒྲ་ནི་ཆོས་དེའི་ལས་དང་བྱ་བ་ཐ་མི་དད་པའི་རང་བཞིན་དང་གཤིས་ལུགས་སུ་གྲུབ་པའི་གནས་ཚུལ་སྟོན་པ་དང་།   ཚེ་སྐབས་བརྗོད་པའི་སྒྲ་སྟེ་དུས་ཀྱི་དོན་སྟོན་པ་དང་བཅས་དོན་ཚན་མི་འདྲ་བ་ལྔ་རེ་སྟོན་པ་ཡིན་ནོ།   དེ་བས་ན་ལས་དང་ཆེད་དང་རྟེན་གནས་དང་དེ་ཉིད་དང་ཚེ་ཞེས་པའི་
50.	སྐབས་འདིར་ལའི་དོན་ཅན་གྱི་ཡི་གེ་ལ་སྒྲ་དངོས་དེ།   སུ་རུ་དུ་ཏུ་ན་ར་དྲུག་གི་དོད་དུ་དམིགས་བསལ་ཅན་འགའ་རེ་ལས་གཞན་ཕལ་ཆེར་ལ་སྦྱར་ཆོག་པ་དང་།   ལ་དོན་ཅན་གྱི་ལ་སྒྲ་ཡི་དོད་དུ་སུ་སོགས་དྲུག་པོའང་སྦྱར་ཆོག་པ་ཡིན་ཞེས་གལ་བོ་ཆེ་ལ་ནན་ཏན་གྱི་ཚུལ་དུ་གསུངས་ཤིང་།   ལའི་དོན་གྱི་ན་དང་ལ་སྒྲ་གཉིས་ནི།   དཔེར་ན།   མྱུར་དུ་སོང་ཞེས་པ་ལ། མྱུར་ན་སོང་ཞེས་པ་དང་།   ཞིབ་ཏུ་དཔྱོད་ཅེས་པ་ལ།   ཞིབ་ལ་དཔྱོད་ཅེས་སྦྱོར་མི་རུང་བ་འགའ་རེ་མ་གཏོགས་རྗེས་འཇུག་བཅུ་དང་།   མཐའ་རྟེན་མེད་པ་དང་།   ཡང་འཇུག་ཅན་གྱི་མཐར་ཡང་སྦྱོར་རུང་བ་ཡིན་ནོ།       དེ་རྣམས་མིང་མཐའ་གང་ལ་སྦྱོར་ཞེ་ན། 			
ས་སུ་ག་བ་ད་དྲག་ཏུ། ། 			
ང་ད་ན་མ་ར་ལ་དུ། ། 			
འ་དང་མཐའ་རྟེན་མེད་པའི་མཐར། ། 			
ར་དང་རུ་ནི་ཅི་རིགས་ཏེ། ། 			ན་ལ་དག་ནི་སྐབས་བསྟུན་སྦྱོར། ། ཞེས་པའི་སྡོམ་ཚིག་ལྟར་ཏེ།   དཔེར་བརྗོད་ན།   དབྱངས་སུ། རྟག་ཏུ།   བསླབ་ཏུ།   ཟིནད་ཏུ།   བསྒྱུརད་ཏུ།   ཚོལད་ཏུ། གོང་དུ།   ཆོད་དུ། འདྲེན་དུ།    འགྲམ་དུ།   ཤར་དུ།   གཞལ་དུ། གྲལ་མཐའར།    གྲལ་མཐར།   གྲལ་མཐའ་རུ།    རྩེ་མོ་རུ། ་གནས་ན།   གུས་ལ།   དག་ན།   ཁོག་ལ།    འགྲུབ་ན།    ཕབ་ལ། 
51.	 སྟོནད་ན།   སྐྲུནད་ལ། ཐརད་ན། བསྒྱུརད་ལ།   སྩོལད་ན། སྐུརད་ལ།   གཡེང་ན།   བསྐུང་ལ།   ཆད་ན།   ངེད་ལ།   དྲན་ན།   ཉན་ལ།   བགམ་ན། ཕམ་ལ།   འཁུར་ན། དོར་ལ།   བརྒལ་ན།   ཚོལ་ལ།    འདའ་ན།   དགའ་ལ།   ལྟོ་ན། བདེ་ལ།   ཞེས་པ་ལྟ་བུ་སྟེ།   རུ་ཡིག་ནི་ཕལ་ཆེར་རྐང་པ་སྐོང་བ་དང་ཚིག་རྒྱན་སོགས་ལ་ཐོབ་པར་སྣང་ངོ། ད་ནི་ལས་སུ་བྱ་བ་སོགས་དོན་ཚན་ལྔ་ལའི་དོན་ཅན་གྱི་རྣམ་དབྱེ་སྟོན་ཚུལ་མདོ་ཙམ་བརྗོད་ན། ལས་སུ་བྱ་བའི་དཔེར་བརྗོད་བཤད་པར་བྱ་སྟེ། གནས་སུ་འདྲེན། ངག་ཏུ་བརྗོད།   ནུབ་ཏུ་འགྲོ།   གདམས་ངག་སྟོནད་ཏུ་བསྐུལ།    ཆོས་བསྒྱུརད་ཏུ་གདའ།   ཟུར་བཀོལད་ཏུ་འཆད།   སྒྲུབ་ཁང་དུ་སྒོམ།    གསུང་བཤད་དུ་གནང་།   ལྷན་དུ་ཉན།   ལམ་དུ་འཇུག    གར་དུ་རྩེན།   གྲལ་དུ་སྡོད།   ཁའར་ཟོས།   ཁར་ཟོས།   ར་མདའ་རུ་སྦྲོན།   ར་མདར་སྦྲོན།   མལ་ན་ཉལ།    ཁྲི་ལ་བཞུགས། ཞེས་པ་ལྟ་བུའོ།   །[ཅ༣ཆ༣]     གསུམ་པ་(Nརྣམ་དབྱེ་བཞི་པ་དགོས་ཆེད་ཀྱི་སྒྲ་)ནི།     (N*དགོས་པ་དང་བྱ་བ་གཉིས་སོ་སོར་འབྱེད་ཅིང་གཙོ་ཆེར་དགོས་པ་གང་གི་ཆེད་དུ་བྱ་བ་བྱས་པ་ལ་ཉེ་བར་བྱེད་པའི་ལའི་དོན་ཅན་གྱི་རྣམ་དབྱེ་)སྟེ།   དཔེར་ན།   ལམ་གྲོགས་སུ་དེད་དཔོན་འཚོལ་ཞེས་བརྗོད་པ་ན།   ལམ་གྲོགས་ནི་དགོས་པ་དང་། དེད་དཔོན་འཚོལ་བ་བྱ་བ་ཡིན་པས་གང་གི་ཆེད་དུ་བྱ་བ་བྱས་པའི་
52.	དགོས་པ་བདེ་བླག་ཏུ་གོ་བ་ནི། སུ་ཞེས་པའི་ལའི་དོན་གྱི་སྒྲའི་ནུས་པ་ཡིན་པས་དེ་འདྲའི་སུ་སྒྲ་དེ།   བྱ་བ་བྱས་པའི་གཞི་མི་སྟོན་པར་དགོས་པ་གང་གི་ཆེད་དུ་བྱ་བ་བྱས་པ་སྟོན་པའི་རྣམ་དབྱེ་ཡིན་ནོ།   དཔེར་བརྗོད་ན།   (N**ལམ་གྲོགས་སུ་དེད་དཔོན་འཚོལ། རྗོད་ངག་ཏུ་སྔགས་ཟློ།    འཇིགས་སྐྱོབ་ཏུ་བླ་མ་དྲན།   མཐར་ཕྱིན་དུ་དམ་བཅའ་།   ཕྱག་བསྐོར་དུ་སོས་དལ་མེད།   བྲན་བཀོལད་ཏུ་ཐབས་མཁས་བྱ།   སྡིག་སྦྱོང་དུ་ཡིག་བརྒྱ་བཟླ།   ཤེས་བྱེད་དུ་མདོ་ལུང་དྲང་།   གཞན་དོན་དུ་གདུལ་བྱ་སྐྱོང་།   ཐོས་བསམ་དུ་སློབ་གཉེར་བྱེད།   སྤྱི་སྒེར་དུ་བསྔོ་སྨོན་བྱ།    སོས་དལ་དུ་བྱ་བྱེད་སྤོང་།   འཆི་ཁར་འཕོ་བ་བྱ།   ཡིད་མཛའ་རུ་བདེན་པར་སྨྲ། མཁས་པར་འདོད་ན་རིག་གནས་སྦྱོང་།    རང་སེམས་ལ་བསྐུལ་མ་འདེབས། ) ཞེས་པ་ལྟ་བུའོ། [ཅ༣ཆ༤]       (Nབཞི་པ་རྣམ་དབྱེ་བདུན་པ་གནས་གཞིའི་སྒྲ་)ནི།    (N*རྟེན་གཞི་དང་བརྟེན་པ་པོ་གཉིས་སོ་སོར་འབྱེད་ཅིང་གཙོ་ཆེར་རྟེན་ལ་ཉེ་བར་བྱེད་པའི་ལའི་དོན་ཅན་གྱི་རྣམ་དབྱེ་)སྟེ།    དཔེར་ན། དབུས་སུ་བླ་མ་བཞུགས་ཞེས་བརྗོད་པ་ན།   གནས་གཞིའམ་རྟེན་གཞི་ནི་དབུས་དང་།   གནས་པ་པོའམ་བརྟེན་པ་པོ་བླ་མ་ཡིན་པར་གོ་བ་ནི།   སུ་ཞེས་པའི་ལའི་དོན་ཅན་གྱི་སྒྲའི་ནུས་པ་ཡིན་པས་དེ་འདྲའི་སུ་སྒྲ་དེ།    བྱ་བ་བྱས་པའི་དོན་མི་སྟོན་པར་གནས་བྱ་བླ་མའི་གནས་རྟེན་གང་ཡིན་སྟོན་པའི་རྣམ་དབྱེ་ཡིན་ནོ། དཔེར་བརྗོད་ན།
53.	(N**དབུས་སུ་བླ་མ་བཞུགས། ཟ་མ་ཏོག་ཏུ་གླེགས་བམ་མཆིས།    ཐབ་ཏུ་མེ་ཡོོད།   ཕར་ཕྱིནད་ཏུ་འགྲེས་རྐང་རྒྱས།   ཡིག་བསྐུརད་ཏུ་གནས་ཚུལ་མཆིས།   ནང་རོལད་ཏུ་ཡོ་བྱད་བདོག གཙུག་ལག་ཁང་དུ་རྟེན་གསུམ་ཡོད།   རྣམ་བཤད་དུ་དཀའ་གནས་གསལ།   དགོན་ཆེན་དུ་མཁས་པ་མང་།   ལམ་དུ་མགྲོན་པོ་སྣང་།   གྲོང་ཁྱེར་དུ་ཉོ་ཚོང་གདའ།   ནགས་ཚལ་དུ་སྟག་མོ་འདུགབས་མཐའར་བསམ་གཏམ་པ་སྣང་།   ཆོས་གྲྭར་དགེ་བཤེས་མང་།   ནམ་མཁའ་རུ་གཟའ་སྐར་བཀྲ། གཟུགས་སྐུ་རུ་མཚན་དཔེ་གསལ།   ཕོ་བྲང་ན་རྒྱལ་པོ་བཞུགས།   ལུས་ལ་ཆས་གོས་མཛེས། ) ཞེས་པ་ལྟ་བུའོ། (Nདེ་ཉིད་བརྗོད་པའི་སྒྲ་)ནི།    (N*ཆོས་དེའི་རང་བཞིན་ནམ་དེ་ཁོ་ན་ཉིད་ཀྱི་ཚུལ་སྒྲོ་སྐུར་མེད་པར་བརྗོད་པའི་ལའི་དོན་ཅན་གྱི་རྣམ་དབྱེ་)སྟེ།     དཔེར་ན།   བླ་མ་སངས་རྒྱས་སུ་ངེས་ཞེས་བརྗོད་པ་ན།   བླ་མ་སངས་རྒྱས་ཀུན་གྱི་རང་བཞིན་དངོས་ཡིན་པར་གོ་བ་ནི།    སུ་ཞེས་པའི་ལའི་དོན་ཅན་གྱི་སྒྲའི་ནུས་པ་ཡིན་པས་དེ་འདྲའི་སུ་སྒྲ་དེ།   ལས་དང་བྱ་བ་སོ་སོར་འབྱེད་ཀྱང་དེའི་རང་བཞིན་ནམ་གཤིས་ལུགས་སུ་གྲུབ་པ་ཐ་མི་དད་པར་གཙོ་བོར་སྟོན་པའི་རྣམ་དབྱེ་ཡིན་ནོ། དཔེར་བརྗོད་ན།   (N**བླ་མ་སངས་རྒྱས་སུ་ངེས། མེ་ཚ་སྲེག་ཏུ་གྲུབ།   ཆོས་རྣམས་བདེན་གྲུབ་ཏུ་མེད།   ཆོས་ཅན་ཀུནད་ཏུ་ཡོད། ཆོས་ཉིད་བཀརད་ཏུ་མེད།   སྒྱུ་མ་སྤྲུལད་ཏུ་ཡོད། སྣོད་བཅུད་སྐྱེ་འཇིག་ཅན་རང་དུ་གྲུབ།   སེམས་ཆོས་ཉིད་དུ་དག    བུམ་པ་འཇིག་པའི་ཆོས་ཅན་དུ་གྲུབ།   ཤེར་ཕྱིན་བརྗོད་བསམ་དུ་མེད།   ཆུ་རླན་གཤེར་
54.	དུ་ངེས།   ཉི་མ་འོད་གསལ་དུ་ཡོད།   དཀོན་མཆོག་མི་བསླུ་བར་ངེས།   སྐྱེ་མཐའར་འཆི།   ལས་འབྲས་ལས་འདའ་རུ་མེད། དོན་དམ་པ་རུ་མེད།   བཏགས་ཙམ་ན་སྣང་།   མིང་བརྡ་ལ་བཞག་ཙམ། ) ཞེས་པ་ལྟ་བུའོ།   སི་ཏུ་པཎ་ཆེན་གྱི་འགྲེལ་བར།    ལ་དང་ན་ཡིག་གཉིས་དེ་ཉིད་བརྗོད་པའི་སྒྲ་ལ་ནམ་ཡང་མི་འཇིག་པར་གསུངས་པ་སྨྲ་སྒོའི་རྗེས་སུ་འབྲངས་པར་མངོན་ནོ།   (Nཚེ་སྐབས་ཀྱི་སྒྲ་)ནི།    (N*དུས་ཀྱི་ཁྱད་པར་སྟོན་པའི་ལའི་དོན་ཅན་གྱི་རྣམ་དབྱེ་)སྟེ།   དཔེར་ན།   འདས་པའི་དུས་སུ་ཞེས་བརྗོད་པ་ན།    སུ་ཞེས་པའི་ལའི་དོན་ཅན་གྱི་སྒྲའི་ནུས་པས་དུས་འདས་པའི་ཁྱད་པར་གོ་བ་ཡིན་པས་དེ་འདྲའི་སུ་སྒྲ་དེ་དུས་སམ་ཚེ་སྐབས་སྟོནཔའི་རྣམ་དབྱེ་ཡིན་ནོ།   དཔེར་་བརྗོདན། (N**འདས་པའི་དུས་སུ། ཉི་ལྡོག་ཏུ།   ཉི་ནུབ་ཏུ། དུས་ཀུནད་ཏུ།   དུས་ཅིག་ཅརད་ཏུ།   སྔ་རོལད་ཏུ།   ད་ལྟ་རང་དུ།   ཟླ་ཕྱེད་དུ། ཚེས་བདུན་དུ།   ཐུན་གསུམ་དུ།   ཉི་མྱུར་དུ།   ནམ་ཕྱེད་ཡོལ་དུ། ཟླ་བ་ནུབ་ཁར།   ཉིན་མཐའར།   ཉིན་འགའ་རུ།   སྐྱ་རེངས་འཆར་ཁ་རུ།    ས་སྲོས་པ་ན།   ཉིན་གུང་ལ། )   ཞེས་པ་ལྟ་བུའོ། དེ་རྣམས་ཀྱི་སུ་ལ་སོགས་པ་རྣམ་དབྱེ་གཉིས་པའི་སྒྲའི་དོན་ཚན་ལྔ་བཤད་ཟིན་ཅིང་།   འགྲེལ་བ་ཚད་ཐུབ་རྣམས་སུ་དཔེར་བརྗོད་རེ་བཀོད་པ་ནི།   ལས་དང་པོ་བའི་བློ་ལ་འཆར་བདེ་བའི་ཆེད་རགས་བཤད་ལྟ་བུ་ཡིན་ཡང་དགོས་གལ་ཤིན་ཏུ་ཆེ་བར་ཡོད་པས་ལེགས་པར་དཔྱོད་ཅིག    ཞིབ་ཏུ་ཕྱེ་
55.	ན་དཔེར་བརྗོད་གཅིག་ལ་ཚིག་ཟུར་ཙམ་གྱིས་དོན་ལྔར་འགྱུར་ཏེ།   ལས་སུ་བྱ་བའི་དོན་ཙམ་སྟོན་འདོད་ནས་རྣམ་ཐརད་ཏུ་འཁྲུངས་རབས་བརྗོད་ཅེས་ན་དགོས་ཆེད།   རྣམ་ཐརད་ཏུ་འཁྲུངས་རབས་མཆིས་ཞེས་ན་གནས་གཞི།   རྣམ་ཐརད་འཁྲུངས་རབས་སུ་ངེས་ཞེས་ན་དེ་ཉིད།   རྣམ་ཐརད་རྒྱུནད་ཏུ་ལྟོས་ཞེས་ན་ཚེ་སྐབས་སྟོན་པ་ལྟ་བུ་ཡིོན་པས་དཔེར་བརྗོད་ཁ་ཤས་རེས་མ་ཚིམ་པར་ཕུ་ཐག་ཆོད་ངེས་སུ་བསླབ་ན་ཁྱད་ཆེའོ།   ཡང་ལས་སུ་བྱ་བ་སོགས་ལྔ་དགག་སྒྲ་དང་འབྲེལ་བ།   དཔེར་བརྗོད་ན། གནས་སུ་མི་འདུགབརྗེད་བྱང་དུ་མི་འགོད། མཐའ་འཁོབ་ན་ཆོས་མེད། བདེན་པར་མ་གྲུབ། ཉིན་གོང་ལ་མིན། ཞེས་པ་རྣམས་ཀྱང་དགག་ཚིག་གིས་ལས་དང་ཆེད་དང་རྟེན་དང་དེ་ཉིད་དང་དུས་ལས་གཞན་མིན་པའི་ལས་རྣམས་བཀག་པས་རྣམ་དབྱེ་རྗེས་མཐུན་དུ་གཞག་ཏུ་རུང་ངོ། [ཅ༣ཆ༥]   ལྔ་པ་(Nརྣམ་དབྱེ་དྲུག་པ་འབྲེལ་བའི་སྒྲ་)ནི།   (N*ཆོས་གང་དང་འབྲེལ་བའི་འབྲེལ་ཡུལ་དང་འབྲེལ་ཆོས་སོ་སོར་འབྲེད་ཅིང་གཙོ་ཆེར་ཁྱད་གཞི་འབྲེལ་ཡུལ་དང་ཉེ་བར་བྱེད་པའི་རྣམ་དབྱེ་)སྟེ།   དཔེར་ན།   (N**འབྲུག་
56.	གི་སྒྲ་)ཞེས་བརྗོད་པ་ན།   སྒྲ་ནི་ཁྱད་ཆོས་སམ་འབྲེལ་ཆོས།   འབྲུག་ནི་གཞིའམ་འབྲེལ་ཡུལ་ཡིན་པར་གོ་བ་ནི།   གི་ཞེས་པའི་སྒྲའི་ནུས་པ་ཡིན་པས་དེ་འདྲའི་གི་སྒྲ་དེ།   གང་གིས་བྱས་པའི་བྱེད་པ་པོ་མི་སྟོན་པར་བདག་པོ་གང་གི་ཡིན་པའི་ཁྱད་གཞིའམ་འབྲེལ་ཡུལ་སྟོན་པའི་རྣམ་དབྱེ་ཡིན་ནོ། དེ་ཡང་རྗེས་སུ་འཇུག་པའི་ཡི་གེ་བཅུ་བོ་གང་རུང་དང་ལྡན་པའི་མིང་རྣམས་ལ་ནི།   ཨི་སྟེ་དབྱངས་ཀྱི་བརྡ་ཆད་གུག་གུ་དང་མཐུན་པའི་རྣམ་དབྱེ་སྦྱར་ལུགས་འདི་ལྟར་ཡིན་ནོ་ཞེས་ཤེས་པར་བྱ་བའི་ཚུལ་ནི།   རྗེས་འཇུག་བཅུའི་དང་པོ་ག་དང་ང་གཉིས་ལ་ནི་དང་པོ་སྟེ་ག་ཡིག་མཐུན་པར་སྦྱར་བ་དང་། གསུམ་པ་ད་དང་། ལྔ་པ་བ་དང་།   བཅུ་པ་ས་ཡིག་གསུམ་ལ་ནི་ཀྱ་དང་མཐུན་པར་སྦྱར་བ་དང་། བདུན་པ་འ་ཡིག་ཉིད་ལ་ནི་བདུན་པ་སྟེ་འ་ཡིག་དང་རང་ཉིད་སྦྱར་བར་བྱ་སྟེ།   ལྷག་མ་ན་མ་ར་ལ་རྣམས་ལ་ནི་གྱ་ཡིག་དང་མཐུན་པར་སྦྱར་བ་ཡིན་ནོ། དངོས་བསྟན་གྱི་སྦྱར་གཞི་དེ་དག་རྣམས་ལ་དབྱངས་ཀྱི་ཨི་སྟེ་གུག་གུ་སྦྱར་བས་རྣམ་དབྱེའི་ནང་ཚན་དུ་གྱུར་བའི་གི་ཀྱི་འི་གྱི་བཞི་དང་།   ཁ་སྐོང་ལ་མཁོ་བའི་རྣམ་དབྱེ་ཡི་དང་བཅས་པ་ལྔ་བོ་ནི། རྟེན་གཞིའམ་ཁྱད་གཞིའམ་ལྡན་གཞི་དེ་དང་འབྲེལ་བའི་བདག་པོའི་ཆོས་ཀྱི་ས་སྟེ་འབྲེལ་གཞི་སྟོན་བྱེད་ཀྱི་སྒྲའོ། དེ་རྣམས་མིང་མཐའ་གང་ལ་སྦྱར་ཞེ་ན། 			
ག་ང་གི་དང་ད་བ་ས། ། 			
ད་དྲག་ཅན་མཐར་ཀྱི་ཐོབ་ཅིང་། 			འ་དང་མཐའ་རྟེན་མེད་ལ་འི། ། 	
57.	ན་མ་ར་ལའི་རྗེས་སུ་གྱི། ། 			རྐང་པ་སྐོང་ཚེ་ཡི་ཞེས་ཐོབ། ། ཅེས་པའི་སྡོམ་ཚིག་ལྟར་ཏེ།   དཔེར་བརྗོད་ན། མིག་གི    གསུང་གི ཁྱེད་ཀྱི།   ཕུབ་ཀྱི།   དངོས་ཀྱི།   ཀུནད་ཀྱི།   པིརད་ཀྱི།   མཆལད་ཀྱི།   འཇའི།   མདའི། མགོའི། མགོན་གྱི།   གཤམ་གྱི།   ཁུར་གྱི། ཚལ་གྱི། ཞེས་དང་།   དེ་ཡི། ཞེས་པ་ལྟ་བུའོ། དེ་སང་འ་མཐར་འི་ཡིག་ཟུར་དུ་མི་འབྲི་བར་མཐའི་ཞེས་པ་ཚིག་སྣ་བསྡུས་ཙམ་ཡིན་ཞིང་།   མིང་གཞིའི་ཡི་གེ་ཉེར་དགུ་ལ་རྗེས་འཇུག་གཞན་མ་སྦྱར་ཕྱིན་འ་མཐའ་ངེས་པར་སྦྱར་དགོས་ཏེ།   རྩ་བར། རྗེས་འཇུག་བཅུ་བོ་མ་ཞུགས་ན།    མིང་གཞན་སྦྱོར་བ་ཡོད་མི་སྲིད།   ཅེས་པ་ལྟར། དབྱངས་ལྔ་གང་རུང་དང་ལྡན་པའི་ཡི་གེར་རྗེས་གཞན་མ་སྦྱར་ཚེ་འ་ཡིག་རྗེས་འཇུག་ཏུ་སྦྱར་བས།   ལྷའ་མིའ་ཀླུའ་འདྲེའ་རོའ་ཞེས་མིང་དུ་འགྱུར་བ་ཡིན་པས།   ལྷ་མི་སོགས་བྲི་བྱ་ལ་འ་མཐའ་བསྡུས་ཀྱང་དོན་ཐོག་ཏུ་ཡོད་པ་ཤེས་དགོས་སོ། འོ་ན་རྔོག་ལོ་ཆེན་པོས།   བརྩེགས་དང་བུ་དྲུག་ཅན་ལ་སྤངས།   ཞེས་མ་གསུངས་སམ་སྙམ་ན་དེ་གསུངས་ཏེ།   བརྩེགས་པ་མགོ་ཅན་གསུམ།   དབྱངས་ཨི་སོགས་དང་ལྡན་པ་བཞི་དང་ཡ་རའི་འདོགས་ཅན་གཉིས་ཏེ་བུ་དྲུག་ཅན་ལ་འ་མཐའ་དངོས་སུ་མ་སྦྱར་ཡང་མིང་གཞིར་འཁྲུལ་བ་མེད་པས། 
58.	 ཡི་གེ་ཟོར་ཡང་བའི་ཆེད་དུ་སྐད་གསར་བཅད་ལ་འ་མཐའ་བསྡུ་བར་གསུངས་ཀྱི། དེ་དག་ལ་འ་མཐའ་གཏན་ནས་མི་ཐོབ་ཅིང་ཐོབ་ན་སྐྱོན་བསྐྱེད་པར་གསུངས་པ་མིན་ནོ། དེ་ལ་ཁྱོད་ཀྱི་བཤད་པ་ལྟར་བདེན་ན་འ་མཐའ་བསྡུ་མི་བསྡུ་བའི་རྒྱུ་མཚན་སྨྲོས་ཤིག་ཅེ་ན་བརྗོད་པར་བྱ་སྟེ།   སྐད་བཅད་འདིར་བརྩེགས་པ་གསུམ་དང་བུ་དྲུག་ཅན་དུ་མ་ཟད་ལ་ཝའི་འདོགས་ཅན་རྣམས་ཀྱི་འ་མཐའང་བསྡུ་བ་ཡིན་ཏེ། དཔེར་ན། རྔའ།   རྔ།     བལྟའ། བལྟ།    ཅིའ།   ཅི།   གཟོའ།   གཟོ།    དཔྱའ།   དཔྱ།    གླའ།   གླ། བརྟའ། བརྟ། སྒའ།   སྒ།      འདུའ། འདུ།   ཉོའ།   ཉོ།      ཀྲའ།    ཀྲ།      བརླའ། བརླ། ལྷའ།   ལྷ།    བསྐའ། བསྐ། དཔེའ། དཔེ།    བྱའ།   བྱ།     བཀྲའ།   བཀྲ།    ཞྭའ།    ཞྭ། ཞེས་པ་རྣམས་ནི།   འ་མཐའ་དངོས་སུ་མ་སྦྱར་ཡང་མིང་གཞིའམ་མིང་ཡིན་པར་གོ་ནུས་ཤིང་།   དེ་ལ་སྔོན་འཇུག་རྣམས་སྦྱར་ཡང་སྔོན་འཇུག་ཏུ་གོ་བ་ལས་མིང་རྗེས་གང་དུའང་མི་འཁྲུལ་བས་ན་བསྡུ་བའོ།   དགའ།   མངའ།   གདའ།   གནའ།   དམའ།   གསའ་རྣམས་ལ་འ་མཐའ་དངོས་སུ་མ་སྦྱར་ན། ག་ང་སོགས་རྗེས་འཇུག་ཏུ་འཁྲུལ་བས་དོན་གཞན་དུ་འགྱུར་སྲིད་པ་དང་།   དཀའ།   བཅའ།   གཏའ།   འབའ། མཛའ། གཞའ། གཤའ་སོགས་ལ་འ་མཐའ་དངོས་སུ་མེད་ན་རྗོད་བྱེད་གང་ལའང་མི་འཇུག་པའི་ཕྱིར་དེ་རྣམས་ལ་འ་མཐའ་དངོས་སུ་སྦྱོར་བར་བཀས་བཅད་མཛད་པ་ཡིན་ནོ།   དེར་མ་ཟད་རྣམ་དབྱེ་ཡང་སྐབས་འགར་བསྡུ་བ་ཡོད་དེ།   བླ་མའ་ཡིས་
59.	གནང་།   རྟགས་ཀྱི་དོན།   གནས་སུ་འདྲེན།   སྦྱོར་བའི་ཆོས།   གཏན་གྱི་བདེ།   དད་པའས་བསྟེན་ཞེས་ཐོབ་པར་འོས་ཀྱང་རྣམ་དབྱེ་བསྡུས་པས།   བླ་མས་གནང་།   རྟགས་དོན།   གནས་འདྲེན།   སྦྱོར་ཆོས།   གཏན་བདེ།   དད་པས་བསྟེན་ཅེས་ཟོར་ཡང་བར་ཐོབ་ཅིང་། ཡི་གེ་ཟོར་ཡང་བ་ཞེས་པའི་དོན་ནི་ཟོར་གྱི་སྐད་དོད་རཱུ་པ་སྟེ་ཡིག་གཟུགས་ཉུང་ཞིང་ཡང་བ་ཡིན་ཞེས་ཁོ་བོས་སྨྲས་སོ།    དེ་རྣམས་དཔེར་བརྗོད་ན། འབྲུག་གི་སྒྲ། འབྲོང་གི་རྭ། གྱད་ཀྱི་སྟོབས། ཕུབ་ཀྱི་ཟུར། ཟས་ཀྱི་བཅུད། ཕར་ཕྱིནད་ཀྱི་མཚན། ཅི་འབྱོརད་ཀྱི་མཆོད་པ། ཕྱི་རོལད་ཀྱི་ས་ཞིང་། ཉི་མའའི་འོད་ཟེར། སོར་མོའི་རྩེ། སེམས་ཅན་གྱི་ལས། སྨོན་ལམ་གྱི་མཐུ། དགེ་སྦྱོར་གྱི་ནུས་པ། སྡུག་བསྔལ་གྱི་རྒྱུ། ཞེས་པ་དང་།   ཁ་སྐོང་གི་ཚེ།   བློའི་ཞེས་ན་རྐང་པའི་ཚེག་བར་མི་འདང་བས།   བློ་ཡི་བྱེ་བྲག་ཇི་ལྟ་བར་ཞེས་རྐང་པའི་དང་པོ་དང་།   བཅུའི་ཞེས་པ་
60.	ལ།   ཆོས་སྤྱོད་བཅུ་ཡི་བདག་ཉིད་དེ་ཞེས་རྐང་པའི་བར་དང་། པའི་ཞེས་པ་ལ།   འབད་པ་དུ་མས་མཁས་པ་ཡི་ཞེས་རྐང་པའི་མཐའ་ལ་ཡི་ཡིག་གིས་ཁ་བསྐང་བ་ལྟ་བུའོ།   [ཅ༣ཆ༦]    དྲུག་པ་(Nརྣམ་དབྱེ་གསུམ་པ་བྱེད་པའི་སྒྲ་)ནི།   (N*ལས་གང་བྱེད་པ་པོ་དང་བྱ་བ་གཉིས་སོ་སོར་འབྱེད་ཅིང་གཙོ་ཆེར་བྱེད་པ་པོ་ལ་ཉེ་བར་བྱེད་པའི་རྣམ་དབྱེ་)སྟེ།   དཔེར་ན།   བདག་གིས་ཐོས་ཞེས་བརྗོད་པ་ན།   བདག་གི་ཞེས་པ་བྱེད་པ་པོ་དང་།   ཐོས་པ་བྱ་བའི་ཡུལ་ཡིན་པར་གོ་བ་ནི།    ས་ཞེས་པའི་སྒྲའི་ནུས་པ་ཡིན་པས་དེ་འདྲའི་ས་སྒྲ་དེ།   བྱ་ཡུལ་གྱི་བདག་པོ་མི་སྟོན་པར་ཐོས་པ་བྱེད་པ་པོ་ཉིད་གཙོ་བོར་སྟོན་པའི་རྣམ་དབྱེ་ཡིན་ནོ།   དེ་ཡང་ཕྲད་ཀྱི་ནང་ཚན་དུ་གྱུར་བའི་གི་ཀྱི་འི་གྱི་ཡི་ལྔ་གང་རུང་གིས་མིང་མཐའ་དྲངས་པའི་མིང་དེ་ཉིད་ལ་ནི་བཅུ་པ་སྟེ་རྗེས་འཇུག་བཅུ་པ་རྣམ་དབྱེའི་ནང་ཚན་གྱི་ས་ཡིག་སྦྱར་བས།   ལས་དང་བྱ་བ་གང་ཡི་བྱེད་པ་པོ་སྟོན་པའི་རྣམ་དབྱེའི་སྒྲ་རུ་འགྱུར་བར་ཞེས་པར་བྱའོ།   རྣམ་དབྱེར་གྱུར་པའི་གི་སོགས་ལྔ་ལ་བྱེད་པའི་རྣམ་དབྱེ་མི་འཇུག་སྟེ།   དཔེར་ན།   བདག་གི་ཡིད།   ཁྱོད་ཀྱི་སེམས།   ལྷའི་གནས།   སྤྱན་གྱི་ཡུལ།   ང་ཡི་གོས་ཞེས་པ་འབྲེལ་སྒྲ་སྦྱར་བའི་ཚིག་ཏུ་གྲུབ་པས། དེ་ལ་བྱེད་སྒྲ་སྦྱར་བས།   བདག་གིས་ཡིད་སོགས་ཀྱིས་མིང་དོན་གང་དུ་ཡང་མི་འགྱུར་བའི་ཕྱིར་རོ།   དེས་ན་སྐབས་འདིར་ཕྲད་ཀྱི་ནང་ཚན་གྱི་གི་སོགས་ལྔས་མིང་མཐའ་དྲངས་པའི་མཐར་རྣམ་དབྱེའི་ས་ཡིག་སྦྱར་བས།   བདག་གིས་ཐོས་ཞེས་སོགས་བྱེད་པ་པོ་སྟོན་པར་གོ་དགོས་ཏེ།   དེ་དག་གི་ཚུལ་ཟབ་ཅིང་བརླིང་ལ་གོ་དཀའ་བ་རྣམས་དགེ་བའི་བཤེས་བཉེན་ཡུན་རིང་དུ་མཉེས་པར་
61.	བྱས་པའི་དྲིན་ལས་ཤེས་དགོས་མང་དུ་ཡོད་དོ།    དེ་རྣམས་མིང་གང་གི་མཐར་འཇུག་པ་ནི་འབྲེལ་སྒྲར་བཤད་པའི་སྡོམ་ཚིག་ལྟར་ལ། དཔེར་བརྗོད་ན།   (N**བདག་གིས་ཐོས།   ཞིང་གིས་ཉོས། འོད་ཀྱིས་སྣང་།   རི་རབ་ཀྱིས་མནནད།   མངོན་ཤེས་ཀྱིས་གཟིགས།   ཀུན་མཁྱེནད་ཀྱིས་གསུངས།   སྟོབས་འབྱོརད་ཀྱིས་ཐོབ།   དཀའ་སྩོལད་ཀྱི་བཀུགས། གཟའིས་བསྲུང་།   གཟའས་བསྲུང་།     གཟས་བསྲེང་།    བླ་མས་བསྐྱང་།   སྐྱོནགྱིས་བསླད།   སྣུམ་གྱིས་བྱུག    ཁུར་གྱིས་དུབ།    ཕུལ་གྱིས་འཇལ། )   ཞེས་དང་།   ཡི་དམ་ལྷ་ཡིས་རྗེས་སུ་བཟུང་། ཞེས་པ་ལྟ་བུའོ། ཡང་ཁྲུས་གྱིས།   ཚགས་གྱིས།   གྲབས་གྱིས།   ཞེས་པ་ལྟ་བུ་རྣམས་བསྐུལ་ཚིག་ཡིན་པས་བྱེད་སྒྲའི་ས་ཡིག་མ་སྦྱར་བ་ན་གྱི་ཡིག་མི་ཐོབ་ཅིང་།   མགོན་པོ་ཁྱོད་ཀྱིས་བརྩེ་བས་རྗེས་ཟུངས་ཤིག      ཅེས་པ་ལྟ་བུ་ལ་ཁྱོད་ཀྱིས་ས་སྒྲ་ནི་བྱེད་པ་པོ་གཙོ་བོ་དང་བརྩེ་བས་ས་སྒྲ་བྱེད་པ་ཕལ་བར་གཏོགས་པར་གསུངས་སོ། ད་ནི་(Nརྒྱན་སྡུད་)དང་ལྷག་བཅས་དང་འབྱེད་སྡུད་ཀྱི་ཕྲད་ཀྱི་ཕྲད་རྣམས་ཞར་བྱུང་དུ་བཤད་པར་བྱ་སྟེ།   དེ་ལས་ཐོག་མར་རྣམ་དབྱེ་དྲུག་པ་འབྲེལ་བའི་སྒྲའི་ནང་གི་ཀྱི་དང་འི་དང་ཡི་གསུམ་གྱི་ཨཱ་ལི་སྟེ་དབྱངས་གུག་དང་གུ་ཕྱིས་ནས་དེའི་དོད་དུ་རྗེས་འཇུག་གི་གཉིས་པ་ང་ཡིག་སྦྱར་བས།   (N*ཕྲད་ཀྱི་ནང་ཚན་གྱི་ཀྱང་འང་ཡང་ཞེས་པ་གསུམ་པོ་ནི་ཚིག་མཛེས་བྱེད་ཀྱི་རྒྱན་དུ་འགྱུར་བ་སྟེ་ཚིག་སྔ་
62.	ཕྱི་གཉིས་ལས་ཕྱི་མ་མཐུན་པ་དང་མི་མཐུན་པར་སྟོན་པའི་ཚུལ་གཉིས་དང་།   གཞིའམ་དོན་གཞན་ཞིག་ལ་སྡུད་པར་འགྱུར་བའི་ཚུལ་གཅིག་སྟེ་ཕྲད་ཀྱི་སྒྲ་རྣམ་པ་གསུམ་དུ་འགྱུར་བ་ཡིན་ནོ། )   དེ་རྣམས་མིང་མཐའ་གང་ལ་སྦྱོར་ཞེ་ན། 	
ག་བ་ད་ས་ད་དྲག་ཀྱང་། ། 			
ང་མ་ན་ར་ལ་མཐར་ཡང་། ། 			
འ་དང་མཐའ་རྟེན་མེད་མཐར་འང་། ། 			རྐང་པ་སྐོང་ཚེ་ཡང་ཐོབ་བོ། ཞེས་པའི་སྡོམ་ཚིག་ལྟར་ཏེ།   དེ་ལ་(Nམཐུན་པའི་ཚིག་རྒྱན་)དཔེར་བརྗོད་ན། (N**མིག་ཀྱང་གསལ་ལ་རྣོ།    རི་རབ་ཀྱང་མཐོ་ལ་ལྷུན་ཆགས།   གསུང་བཤད་ཀྱང་གསལ་ལ་དག   གཟུགས་ཀྱང་དྲང་ལ་མཛེས།    ཏིང་འཛིནད་ཀྱང་བརྟན་ལ་གསལ།   ཡིག་བསྐུརད་ཀྱང་འཕྲོད་ལ་དགའ།   བཀའ་སྩལད་ཀྱང་གནང་ལ་དགྱེས། )   ཞེས་དང་། (Nམི་མཐུན་པའི་ཚིག་རྒྱན་)ནི། (N**ཉམ་ཆུང་ཡང་ང་རྒྱལ་ཆེ།    ལུས་འཇམ་ཡང་སེམས་རྩུབ།   ཐུགས་བཙན་ཡང་རྗེས་སུ་འཛིནད།   ཉི་མ་ཤར་ཡང་མུན་ནག་གདའ།   ལུས་ངལ་ཡང་སེམས་བདེ། སེམས་དགའང་ལུས་སྡུག    ལུས་བའང་སྣང་བ་སྐྱིད། བདེན་པར་སྨྲ་ཡང་གཡོ་སྒྱུ་ཡོད། ) ཅེས་པ་ལྟ་བུའོ།
63.	། (Dསྡུད་པ)འི་ཚིག་ཏུ་འགྱུར་བ་ལ་ནི།    (Eགཞི་མཐུན་སྡུད་པ་དང་།   གོང་མས་འོག་མ་སྡུད་པ་དང་།    འོག་མས་གོང་མ་སྡུད་པ་གསུམ་ཡོད་)དེ།   དཔེར་བརྗོད་ན། (N**བདག་གི་བླ་མ་འདི་ཉིད་སྡེ་སྣོད་གསུམ་ལ་མཁས་པ་ཡིན་ལ་བསླབ་གསུམ་ཉམས་བཞེས་ཀྱིས་བཙུན་པའང་ཡིན་ནོ།    རྒྱལ་པོ་འདི་ནི་རྒྱལ་ཁྲིམས་ཀྱང་ཆོས་བཞིན་སྤྱོད་ཆོས་དང་མི་མཐུན་པ་མིན་ནོ།     ཁྱིམ་བདག་འདིས་སྦྱིན་པ་ཕངས་མེད་བཏང་སྟེ་འབྱོརད་ལྡན་གཞན་རྣམས་ཀྱང་ངོ་། ) ཞེས་པ་ལྟ་བུའོ། གཞན་ཡང་ཀྱང་འང་ཡང་གསུམ་ནི།    སྨོད་པ་དང་།    འདྲི་བ་དང་།    དོགས་པ་དང་།    སྲིད་པ་དང་།   ཕྱོགས་གཞན་སྟོན་པ་དང་ལྔ་ལའང་འཇུག་སྟེ།    དཔེར་བརྗོད་ན།    རིག་གནས་བསླབས་ཀྱང་རྣམ་དབྱེ་ཚིག་ཕྲད་ཀྱི་ཁྱད་པར་མི་ཤེས་སོ། སྦྱིན་པ་བཏང་ན་ལོངས་སྤྱོད་འབྱུང་མོད་དེ་མ་བཏང་ནའང་ལོངས་སྤྱོད་ཨེ་འབྱུང་། ཤིང་ཤུན་ལྤགས་ཅན་འདི་སྟག་པ་ཡིན་ཡང་ན་ཙན་དན་ཡིན། རབ་བྱུང་རྣམས་ཁྱིམ་ལ་འཁྲེན་པ་སྔར་མི་སྲིད་ཀྱང་དེང་དུས་སྲིད། ཡང་ན་འདི་ལྟར་བཤད་དུ་རུང་སྟེ། ཞེས་པ་ལྟ་བུའོ། ཡང་གི་སྒྲ་ནི།     ངེས་བཟུང་དང་།    བརྣན་པ་དང་།   རྣམ་པར་བརྟག་པ་དང་།   བསྐྱར་བའམ་བསྣན་པའི་སྒྲར་འགྱུར་བ་ཡོད་དེ།    དཔེར་བརྗོད་ན། དགེ་སློང་འདི་ཡང་ཚུལ་ཁྲིམས་ཅན་ཡིན། དལ་འབྱོར་ཚང་བའི་མིའི་ལུས་རྟེན་འདི་རྙེད་དཀའ་བ་ཡང་ཡིན་དོན་ཆེ་བ་ཡང་ཡིན་འཇིག་སླ་བ་ཡང་ཡིན།
64.	བོད་སྔ་རབས་པས་དེ་ལྟར་བཤད་སྣང་ཡང་།   ཞེས་པ་དང་། དེ་ཡང་།   སླར་ཡང་།   ཡང་ན།   དེ་ནས་ཡང་།   སླད་མར་ཡང་།   ཡང་དང་ཡང་དུ།    ཡང་ནས་ཡང་དུ།   ཡང་ཡང་།   ཡང་གསུངས་པ།   ཞེས་པ་ལྟ་བུའོ། ལའི་དོན་ཅན་གྱི་རྣམ་དབྱེ་བདུན་གྱི་སྒྲ་དང་པོ་སུ་ཡིག་ལ་ཨུ་སྟེ་དབྱངས་ཞབས་ཀྱུ་ཕྱིས་ནས།    ས་ཡིག་ཏུ་གྱུར་པ་དེ་ལ་སྡེ་བ་ཕྱེད་དང་བརྒྱད་ཀྱི་གསུམ་པ་ཏ་ཡིག་སྦྱར་བ་སྟེ་བཏགས་པ་སྟེ།   དེ་ལ་ཨཱ་ལི་སྟེ་དབྱངས་ཀྱི་གསུམ་པ་འགྲེད་བུ་སྦྱར་བས་ཕྲད་ཀྱི་ནང་ཚན་གྱི་སྟེ་ཞེས་པར་གྱུར་པའོ།   ཕྲད་དེ་ནི་བསྟན་བྱ་ལྷག་མ་གང་ཡོད་པ་སྟོན་པ་དང་ཚིག་གི་འཇོག་མཚམས་དང་ཁ་སྐོང་བཅས་སྟོན་པའི་སྒྲར་འགྱུར་བའོ།    འདིར་སྟེ་སྒྲ་དངོས་སུ་བསྟན་པས་ལ་དོན་གྱི་རྣམ་དབྱེའི་གསུམ་པ་དང་བཞི་པའི་ཨུ་ཕྱིས་ནས་འགྲེང་བུ་སྦྱར་བས།    དེ་དང་ཏེ་སྒྲའི་ཕྲད་གཉིས་ཤུགས་ལ་འབྱུང་བར་གོ་དགོས་སོ།   དེ་རྣམས་མིང་མཐའ་གང་ལ་སྦྱོར་ཞེ་ན།   			
ད་དེ་ན་ར་ལ་ས་དང་། ། 			
ད་དྲག་ཅན་གྱི་མཐར་ཏེ་ཡིན། ། 			
ག་ང་བ་མ་འ་མཐའ་དང་། ། 			
མཐའ་རྟེན་མེད་མཐར་སྟེ་ཐོབ་བོ། ། ཞེས་པའི་སྡོམ་ཚིག་ལྟར་རོ། (Dལྷག་བཅས་ཀྱི་སྒྲ་)ལ།    (E(Dམཚམས་སྦྱར་བའི་ལྷག་བཅས་)དང་།    ཚིག་སྔ་
65.	མར་བཀོད་པ་དེའི་སྒྲུབ་བྱེད་དམ་གསལ་བྱེད་ཕྱི་མར་འདྲེན་པ་(Dརྒྱུ་མཚན་འདྲེན་པའི་ལྷག་བཅས་)དང་།     (Nགཞན་འདྲེན་པའི་ལྷག་བཅས་)དང་།   (Nབསྟན་བྱ་ལྷག་མ་ཙམ་འདྲེན་པའི་ལྷག་བཅས་)དང་བཞིའོ། ) དང་པོ་ལ། (E(Nབྱ་བྱེད་གཉིས་ཚིག་སྔ་ཕྱིར་སྦྱོར་བས་བྱ་བྱེད་གཉིས་རིམ་པར་འཇུག་པར་མཚམས་སྦྱར་བ།)   (Nཚིག་སྔ་ཕྱི་གཉིས་ཀ་བྱ་བར་སྦྱོར་བས་བྱ་བ་གཉིས་རིམ་པར་འཇུག་པར་མཚམས་སྦྱར་བ།)    (Nདེ་ཉིད་ལ་དུས་སྔ་ཕྱི་མེད་པར་མཚམས་སྦྱར་བ་))དང་གསུམ་ཡོོད་དེ།   དཔེར་བརྗོད་ན།   (N**ས་བོན་བཏབ་སྟེ་སྐྱེས།) (N**ཚད་གཞལ་ཏེ་གཞག) (N**ཞེད་དེ་འགྲོ།) ཞེས་པ་ལྟ་བུའོ། གཉིས་པ་ལ།   (E(Nརྒྱུ་མཚན་འདྲེན་པ་དངོས་དང་།) (Nངེས་ཚིག་འདྲེན་པ་དང་།)   (Nདབྱེ་བ་འདྲེན་པ་དང་།)   (Nརྒྱས་བཤད་འདྲེན་པ་)དང་བཞི་ཡོད་དེ་དཔེར་བརྗོད་ན།  (N**དགེ་སློང་འདི་ནི་བདེ་ནས་བདེ་བར་འགྲོ་སྟེ།   རྣམ་གསུམ་ཚུལ་ཁྲིམས་དག་གཙང་དང་ལྡན་པའི་ཕྱིར་རོ།) (N**ནོར་བུ་འདི་བསམ་འཕེལ་དབང་རྒྱལ་ཏེ།   བསམ་པའི་དགོས་འདོད་ཕལ་ཆེར་འབད་མེད་དུ་འཇོ་བའི་དབང་དང་ལྡན་པས་སོ།) (N**འཕགས་པའི་བདེན་པ་ནི་བཞི་སྟེ།    སྡུག་བསྔལ་བ་དང་།   ཀུན་འབྱུང་བ་དང་།   འགོག་པ་དང་།   ལམ་གྱི་བདེན་པའོ།) (N**ཐབས་ཤེས་གཉིས་ཞེས་པ་རྒྱལ་སྲས་ཀྱི་སྤྱོད་པ་མདོར་བསྡུས་པ་སྟེ།   རྒྱས་པར་ན་ཕྱིན་དྲུག་གི་གསལ་བའི་དབྱེ་བ་ཐམས་ཅད་ཡིན་ནོ།)     ཞེས་པ་ལྟ་བུའོ།
66.	གསུམ་པ་ནི།    (N*མཚམས་སྦྱར་བ་དང་རྒྱུ་མཚན་འདྲེན་པ་ལས་གཞན་པའི་དོན་འདྲེན་པ་ཡིན་)ཏེ། དཔེར་བརྗོད་ན། (N**ཀྱང་ཡིག་ནི་ཚིག་རྒྱན་ཏེ།      གང་སྒྲ་ནི་སྤྱི་སྒྲའོ། སྟེང་ན་ལྷ་སྟེ་འོག་ན་ཀླུ། ཆོས་ནི་བཤད་དེ་འཇིག་རྟེན་སྐྱོང་།) ཞེས་པ་ལྟ་བུའོ། བཞི་པ་ནི།    དཔེར་བརྗོད་ན། (N**ཡིན་ཏེ།   སྦྱར་ཏེ།   གསལ་ཏེ།   བཞེས་ཏེ།   དཀོནད་ཏེ།   གྱུརད་ཏེ།    བཏུལད་ཏེ།    མཆོག་སྟེ།    མཐོང་སྟེ།   ཟབ་སྟེ།   བསམ་སྟེ།   མཐའ་སྟེ།   གོ་སྟེ།) ཞེས་པ་ལྟ་བུའོ། ཚིག་གི་འཇོག་མཚམས་དང་ཁ་སྐོང་ལ་འཇུག་པ་ནི།    དཔེར་བརྗོད་ན། བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། ཞེས་པ་ལྟ་བུ་ལྷག་བཅས་སུ་མ་སོང་བ་རྣམས་ཏེ་ཞིབ་ཏུ་རྟོག་ཅིག རྗེས་འཇུག་གི་ཡི་གེ་བཅུ་པོ་ལ་ནི།      རྗེས་འཇུག་གི་དྲུག་པ་མ་ཡིག་སྦྱར་བ་ན།   བརྗོད་དོན་གང་དབྱེ་གཞི་གཅིག་ལས་དབྱེ་བ་དུ་མ་སོ་སོར་འབྱེད་པ་དང་།   བྱེ་བྲག་པ་དུ་མ་དོན་དང་གཞི་གཅིག་ཏུ་སྡུད་པ་སྟོན་པའི་ཕྲད་ཀྱི་ནང་ཚན་གམ་ངམ་དམ་ནམ་བམ་མམ་འམ་རམ་ལམ་སམ་ཞེས་པའི་སྒྲར་འགྱུར་བ་ཡིན་ཞེས་པ་དངོས་བསྟན་དང་།    མིང་གཞིའི་ཡི་གེ་བདུན་པ་ཏ་ཡིག་ལ་དྲུག་པ་སྦྱར་བས་ཕྲད་ཀྱི་ནང་ཚན་ཏམ་ཞེས་པ་ཤུགས་བསྟན་ནོ།    དེ་རྣམས་མིང་མཐའ་གང་ལ་འཇུག་ཅེ་ན། 	
67.	རང་མཐར་རང་དང་ད་དྲག་ཏམ། ། མཐའ་རྟེན་མེད་དང་ཁ་སྐོང་འམ། ། ཞེས་པའི་སྡོམ་ཚིག་ལྟར་རོ།   དེ་ལ་སོ་སོར་(Nའབྱེད་པ་)དཔེར་བརྗོད་ན། (N**དག་པ་གཉིས་ཏེ།     རང་བཞིན་རྣམ་དག་གམ།   གློ་བུར་རྣམ་དག་གོ   སྣང་བ་གསུམ་སྟེ།    དངོས་སྣང་ངམ།   ཉམས་སྣང་ངམ།   རྨི་ལམ་དུ་སྣང་བའོ། གསུང་བཤད་ནི་གཉིས་ཏེ།   མདོར་བཤད་དམ།   རྒྱས་བཤད་དོ། དོན་ནི་གཉིས་ཏེ།     དྲང་དོན་ནམ།   ངེས་དོན་ནོ།   བདེན་པ་གཉིས་ཏེ།   ཀུན་རྫོབ་བམ།   དོན་དམ་མོ། ལམ་ལྔ་སྟེ། ཚོགས་ལམ་མམ།   སྦྱོར་ལམ་མམ།   མཐོང་ལམ་མམ། སྒོམ་ལམ་མམ། མི་སློབ་ལམ་མོ། མཐའ་ནི་གཉིས་ཏེ། རྟག་མཐའམ། ཆད་མཐའོ། ཤེས་སྒྲིབ་སྤང་ཚུལ་གཉིས་ཏེ། ཅིག་ཅར་རམ། རིམ་གྱིའོ། ཐེག་དམན་ནི་གཉིས་ཏེ།   རང་རྒྱལ་ལམ། ཉན་ཐོས་སོ།   ཆོས་ནི་གཉིས་ཏེ།   འདུས་བྱས་སམ། འདུས་མ་བྱས་སོ།   ལུགས་ནི་གཉིས་ཏེ།    རང་ལུགས་སམ། གཞན་ལུགས་སོ།   ཆོས་ཉན་པའི་དགོས་པ་གཉིས་ཏེ། ཚིག་ཟིནད་ཏམ།   དོན་གོ་བའོ།    ལོ་ཙཱ་བའི་བྱ་བ་གཉིས་ཏེ།   ཆོས་བསྒྱུརད་ཏམ། བསྒྱུརད་ཟིནད་བཤད་པའོ།    གནང་སྦྱིན་ནི་གཉིས་ཏེ།   དངོས་སུ་བསྩལད་ཏམ།   བརྒྱུད་ནས་བསྩོལད་པའོ། ཐོབ་བྱ་གཉིས་ཏེ།   ཐརད་པའམ།   ཐམས་ཅད་མཁྱེན་པའི་གོ་འཕང་ངོ།) ཞེས་པ་དང་། ཁ་སྐོང་བའི་ཚེ།
68.	སྡུག་བསྔལ་བ་འམ་བདེ་བ་འམ། ཞེས་ཚེག་བར་ཐོབ་པ་དང་། དངོས་སུ་མཐོང་བའམ་ཐོས་པ་མེད། ཅེས་རྐང་པ་མི་སྐོང་ན་བར་ཚེག་མི་ཐོབ་པ་ལྟ་བུའོ། (Nསྡུད་པ་)དཔེར་བརྗོད་ན། (N**དབང་དྲག་གམ་ཞི་རྒྱས་ནི་ལས་ཚོགས་སོ། བསིལ་ཁང་ངམ་གཟིམས་ཁང་ནི་བསྟི་གནས་སོ། བདེ་སྐྱིད་དམ་སྡུག་བསྔལ་ནི་ལས་ཀྱི་འབྲས་བུའོ། དགེ་བའི་བཤེས་གཉེན་ནམ་ཕ་མ་ནི་བཀུར་བའི་ཞིང་ངོ་། ཉོན་སྒྲིབ་བམ་ཤེས་སྒྲིབ་ནི་སྤང་བྱའོ། བླ་མ་ལྷ་ཡི་དམ་མམ་མཆོག་གསུམ་སྐྱབས་གནས་སོ། སྲིད་མཐའམ་ཞི་མཐའ་ནི་དོར་བྱའོ། ཆུ་སྐྱར་རམ་ནེ་ཙོ་ནི་བྱའོ། བབ་ཅོལ་ལམ་གསོང་བོར་སྨྲ་བ་ནི་ངག་གོ ཆོས་སམ་ཆོས་མ་ཡིན་པའི་སྤྱོད་པ་ནི་ཤེས་བྱའི་གཞིའོ བླ་མ་ཡུལ་དུ་བཞུགས་སམ་གཤེགས་པ་ནི་གཞན་དོན་མཛད་པའོ། མན་ངག་བསྟནད་ཏམ་ཆོས་ཚུལ་བཤད་པ་ནི་ཕན་པའི་ཐབས་སོ། འཁོར་བ་ལས་ཐརད་ཏམ་སྲིད་ཞིའི་འཇིགས་པ་ལས་གྲོལ་བ་ནི་ལམ་གྱི་འབྲས་བུའོ། བཅོམ་ལྡན་འདས་ལ་གསོལད་ཏམ་རྒྱལ་པོ་ལ་ཞུ་བ་ནི་དགོས་པའི་ཆེད་དུའོ།)   ཞེས་པ་དང་། འཆད་པ་འམ་ནི་རྩོད་པ་འམ།   རྩོམ་པ་མཁས་པའི་བྱ་བའོ། ཞེས་དང་། མཁས་པའམ་བཙུན་པའམ་བཟང་བོ་ཡི།   ཡོན་ཏན་ཀུན་ལྡན་བླ་མ་ཉིད། ཅེས་པ་ལྟ་བུའོ།
69.	ཡང་(Dའབྱེད་པའི་སྒྲ་)ལ།    (E(Nབརྟག་ཅིང་དཔྱད་པའི་དོན་ཅན་)དང་།   (Nའདྲི་བའི་གཞི་ལ་འཇུག་པ་)དང་།   (Nའདམ་ང་ཅན་གྱི་དོན་ལ་འཇུག་པ་))གསུམ་ཡོད་དེ།   དཔེར་བརྗོད་ན། (N**ངར་འཛིན་གྱི་རིག་ཤེས་བཀག་པའི་སྣང་ངོར་ཕུང་བོ་སྣང་ངམ་མི་སྣང་། ཕར་ཕྱིན་རྐྱང་པའི་ལམ་གྱི་འཚང་རྒྱ་ནུས་སམ་མི་ནུས།) ཞེས་པ་ལྟ་བུ་དང་པོ་དང་། (N**ཁྱོད་ལ་ནོར་ཡོད་དམ་མེད།    དཀའ་གནས་འདི་ཤེས་སམ་མི་ཤེས།)    ཞེས་པ་ལྟ་བུ་གཉིས་པ་དང་། (N**ཐུན་དྲུག་གམ་བཞིའམ་གསུམ་ཡང་རུང་། བཀའ་འགྲེལ་ལམ་རྣམ་བཤད་ལ་ལྟོས།) ཞེས་པ་ལྟ་བུ་གསུམ་པ་ཡིན་ནོ། [ཅ༣ཆ༧]    བདུན་པ་(Nརྣམ་དབྱེ་ལྔ་པ་འབྱུང་ཁུངས་ཀྱི་སྒྲ་)ནི།    (N*གང་ལས་འབྱུང་བའི་ཁུངས་དང་དེ་ལས་བྱུང་བའི་ཆོས་གཉིས་སོ་སོར་འབྱེད་ཅིང་གཙོ་ཆེར་འབྱུང་ཁུངས་ལ་ཉེ་བར་བྱེད་པའི་རྣམ་དབྱེ་)སྟེ།   དཔེར་ན།   བླ་མའི་ཞལ་ནས་ལེགས་བཤད་བྱུང་ཞེས་བརྗོད་ན།   འབྱུང་ཁུངས་ཀྱི་ནི་ཞལ་དང་།   དབྱུང་བྱ་ནི་ལེགས་བཤད་ཡིན་པར་གོ་བ་ནི།   ནས་ཞེས་པའི་སྒྲའི་ནུས་པ་ཡིན་པས་དེ་འདྲའི་ནས་སྒྲ་དེ།   དབྱུང་བྱ་གང་ལས་བྱུང་བའི་འབྱུང་ཁུགས་གཙོ་བོར་སྟོན་པའི་རྣམ་དབྱེ་ཡིན་ནོ།    དེ་ཡང་རྗེས་འཇུག་གི་ཡི་གེ་བཅུ་བོ་དེ་ཡི་ནང་གི་བཞི་པ་ན་དང་དགུ་པ་ལ་ཡིག་གཉིས་ལ་ནི་བཅུ་པ་སྟེ།   ས་ཡིག་སྦྱར་བ་ནས་དང་ལས་ཞེས་པ་ནི།   གཞི་གང་ལས་འབྱུང་བའི་གནས་སམ་ཁུངས་གཏུགས་ས་སྟོན་པར་བྱེད་པའི་རྣམ་དབྱེའི་སྒྲར་འགྱུར་བ་ཡིན་ཏེ།   གཞི་དེ་ལས་རིགས་ལ་སོགས་པའི་ཁྱད་
70.	པར་གང་ཡང་རུང་བ་ལོགས་སུ་དགར་བ་དང་།   གཅིག་ཏུ་སྡུད་པའི་དོན་དུ་འང་ཕྲད་ཀྱི་ནང་ཚན་གྱི་ནས་དང་ལས་ཀྱི་སྒྲ་ཡང་དེ་བཞིན་སྦྱར་བ་ཡིན་ནོ།   དེ་དག་མིང་མཐར་སྦྱོར་མི་སྦྱོར་གྱི་ཁྱད་པར་ཡང་།   དཔེར་ན།   སྣམ་བུ་ལས་གོས་འཇམ་ཞེས་པ་ལས།   སྣམ་བུ་ནས་གོས་འཇམ་ཞེས་སྦྱོར་ཞེས་པ་མི་རུང་བ་དང་ས་བོན་ནས་མྱུ་གུ་འབྱུང་ཞེས་སྦྱོར་རུང་ཡང་།   ས་བོན་ལས་མྱུ་གུ་འབྱུང་ཞེས་པ་བརྗོད་བདེ་བ་ལྟ་བུ་དམིགས་བསལ་ཅན་རྣམས་མ་གཏོགས་རྗེས་འཇུག་བཅུ་དང་མཐའ་རྟེན་མེད་པ་དང་།   ད་དྲག་ཅན་ཐམས་ཅད་ཀྱི་མཐར་རིག་པས་དཔྱད་དེ་སྦྱར་བ་ཡིན་ནོ།   འབྱུང་ཁུངས་སྟོན་པའི་དཔེར་བརྗོད་ནི། (N**བླ་མའི་ཞལ་ནས་ལེགས་བཤད་བྱུང་།   གངས་ཀྱི་རི་ལས་ཆུ་རྒྱུན་བབ།    ཅེས་དང་། སྤྲིན་ནང་ནས་གྲུ་ཆར་བྱུང་། ཙན་དན་ལས་དྲི་ངད་ལྡང་།) ཞེས་པ་ལྟ་བུ་འབྱུང་ས་ངེས་ཏིག་ཅན་འགོད་དགོས་ཡོད་དོ། འདིར་བསྟན་ཕྲད་ཀྱི་ནང་ཚན་གྱི་་ནས་དང་ལས་སྒྲ་དགར་སྡུད་སོགས་ལའང་འཇུག་པས། དེ་ཡང་ལོགས་སུ་(Dདགར་བ་)ལ། (E(Nརིགས། བྱ་བ། ཡོན་ཏན། རྫས་དགར་བ་))དང་བཞི་ཡོད་དེ། རིམ་བཞིན་དཔེར་བརྗོད་ན།      (N**རྒྱལ་རིགས་ཀྱི་ནང་ནས་མཆོག་ནི་འཁོར་ལོ་བསྒྱུར་བའི་རྒྱལ་པོ།   འཆད་རྩོད་རྩོམ་གསུམ་ལས་ལེགས་བཤད་རྩོམ་པ་ཕུལ་དུ་བྱུང་། ཁྱིམ་པ་རྒྱན་ཆས་སྤྲས་པ་རྣམས་ལས་དགེ་སློང་ཆོས་གོས་ཅན་ཤིན་ཏུ་མཛེས།
71.	བསྟན་འཛིན་ཀུན་གྱི་ནང་ནས་རི་བོ་དགེ་ལྡན་པ་ཞ་སེར་ཅོད་པན་འཆང་བ་ཡིན།) ཞེས་པ་ལྟ་བུའོ། སི་ཏུའི་འགྲེལ་བར།    རྫས་རྐྱང་པ་དགར་བ་མི་སྲིད་པར་གསུངས་ཀྱང་།   (Nདགར་བ)འི་དོན་ནི།   (N*རིགས་ལ་སོགས་པ་དགར་གཞི་དགར་བྱ་གཉིས་ཁྱད་ཆོས་སམ་འབྱེད་བྱེད་ཀྱིས་སྐབས་ཐོབ་དེར་ལོགས་སུ་དགར་བ་ཙམ་གྱིས་ཆོག་)པས་རྫས་དགར་བ་ཡོད་པར་འདོད་དགོས་ཏེ།    (N**ལྷའི་ནང་ནས་བརྒྱ་བྱིན་རྡོ་རྗེ་རྩེ་བརྒྱ་བ་དང་ལྡན་)ཞེས་པ་ན།    དགར་གཞི་ལྷ་རྣམས་དང་དགར་བྱ་བརྒྱ་བྱིན་ཡིན་ལ།   ཁྱད་པར་འབྱེད་བྱེད་ལག་ན་ཐོགས་པའི་རྫས་རྡོ་རྗེ་རྩེ་བརྒྱ་བས་བཀར་བ་ཡིན་པས་རྫས་དགར་བ་ཞེས་པའི་སྒྲ་འཇུག་པ་ཡིན་ཏེ།    ཁ་དོག་རྣམས་ལས་དཀར་པོ་ཉིད་མཛེས་སོ་ཞེས་ཉིད་ཀྱིས་འགྲེལ་བར་དཔེར་བརྗོད་གནང་བ་ཡང་།   དགར་གཞི་ཁ་དོག་དང་དགར་བྱ་དཀར་པོ།   ཁྱད་པར་འབྱེད་བྱེད་མཛེས་པས་བཀར་བ་ལ་ཡོན་ཏན་དགར་བ་ཞེས་པའི་སྒྲ་འཇུག་པ་བཞིན་ནོ། དེས་ན་དགར་སྡུད་ཅེས་པའི་ཅིས་ཀྱང་འབྱུང་ཁུངས་ལས་དགར་བ་དང་སྡུད་མི་དགོས་པར།   དགར་གཞི་དུ་མ་ཞིག་ལས་དགར་བ་དང་།   དུ་མ་རྣམས་ཕན་ཚུན་སྡུད་པ་ཙམ་གྱིས་ཆོག་པ་ཡིན་ནོ། (Nསྡུད་པ)་ལ་འཇུག་པ་ནི།    དཔེར་བརྗོད་ན།   (N**བཤེས་གཉེན་བསྟེན་ཚུལ་ནས་མི་སློབ་པའི་ཟུང་འཇུག་གི་བར།)   ཞེས་པ་ལྟ་བུ་ནས་སྒྲ་དང་། སྒྲ་ལ་སོགས་པའི་རིག་གནས་བཅུ།   ཞེས་ལས་སྒྲ་སྡུད་པ་ལ་འཇུག་སྐབས་སོགས་སྒྲ་དང་སྦྱར་བས།    ལ་དང་སོའི་བར་གྱི་ཚེག་དོར་བར་གསུངས་པ་ལྟ་བུ་ཡོད་ཀྱང་།   དེ་ལ་སྤྱིར་བཏང་ལྕགས་རི་ལས་གསེར་རིའི་བར།   གྲོང་ལས་དགོན་
72.	པའི་བར།   ཐང་ལས་སྒང་གི་བར་ཞེས་རྣམས་ཡོད་ཀྱང་བརྗོད་བདེའི་དབང་གིས་ནས་འཇུག་ཁྱབ་ཆེ་ཞིང་ལས་འཇུག་ཁྱབ་ཆུང་བས་ལས་སྒྲའི་དཔེར་བརྗོད་དཀོན་པ་འདྲ་བར་སྣང་བའང་རྟོག་དཔྱོད་མཁན་རྣམས་ཤེས་དགོས་སོ།   སི་ཏུའི་འགྲེལ་བར།    ནས་དང་ལས་དང་སྒྲ་གཉིས་དགར་བའི་དོན་དང་། ནས་སྒྲ་གཅིག་བུ་སྡུད་པ་ལ་འཇུག་པར་གསུངས་ཀྱང་། རྩ་བར།   དགར་དང་སྡུད་པའང་དེ་བཞིན་ནོ།   ཞེས་པའི་འང་སྒྲའི་ཕྲད་ཀྱིས་ནས་དང་ལས་སྒྲ་གཉིས་ཀ་སྡུད་པའི་དོན་ལ་འདྲ་བར་འཇུག་ཅེས་བཀྲལ་ན་དཔྱད་བཟོད་པར་སྣང་ངམ་སྙམ་མོ། ཕྲད་ཀྱི་ནང་ཚན་གྱི་ནས་སྒྲ་ནི།   མཚམས་སྦྱོར་དང་ལྷག་བཅས་ལ་འཇུག་པ་ཡོད་དེ།    དང་པོ་དཔེར་བརྗོད་ན། དེ་ནས་གཞན་ཡང་བཤད་བྱ་སྟེ། ལྷམ་ཕུད་ནས་བསྡད་དེ་ཟས་ཟ།   ཞེས་པ་དང་། གཉིས་པ་དཔེར་བརྗོད་ན། རྟེན་ལ་མཇལ་ནས་འགྲོ། མཆོད་བརྟོད་བྱས་ནས་བརྩམ།   ཞེས་པ་ལྟ་བུའོ། [ཅ༣ཆ༨]     བརྒྱད་པ་(Nརྣམ་དབྱེ་བརྒྱད་པ་འབོད་པའི་སྒྲ་)ནི།   (N*གང་གི་མིང་བརྗོད་པའི་ཚེ་ན་མིང་གི་དང་པོ་སྟེ་ཐོག་མ་རུ།   ཀྱེ་ཞེས་པ་མིང་དང་འབྲེལ་བའི་འབོད་པ་གསལ་བྱེད་ཀྱི་སྒྲ་སྦྱར་བ་ནི་བོད་པ་ཉིད་ཀྱི་དོན་དུ་ཡིན་པར་ཤེས་པར་བྱའོ། །)  རྩ་བར་འབོད་པ་གསར་བྱེད་ཀྱི་སྒྲ་ཀྱེ་ལས་མ་གསུངས་ཀྱང་།   ཀྭ་ཡེ་དང་།   ཀྭ་དག་ཀྱང་འབོད་པའི་སྒྲར་འགྱུར་བར་བཤད་པ་ནི་
73.	བོད་པའི་སྐད་ཕལ་བ་ཙམ་ཡིན་ནོ། དཔེར་བརྗོད་ན། (N**ཀྱེ་བརྒྱ་བྱིན། ཀྱེ་འོད་སྲུངས་ཆེན་པོ།)ཞེས་པ་ལྟ་བུ་མིང་འབྲེལ་རྣམ་དབྱེ་བརྒྱད་ལྡན་གྱི་འབོད་སྒྲ་ཡིན་ནོ། འདིར་བསྟན་འབོད་སྒྲ་དངོས་ནི།    འབོད་པ་པོ་ཆེ་བས་རང་ལས་ཆེ་བའམ་ཆུང་བ་དང་།   ཆུང་བས་ཀྱང་ཆེ་བའམ་ཆུང་བའང་འབོད་དུ་རུང་བའི་སྤྱི་ཁྱབ་ཀྱི་སྒྲ་ཡིན་པའི་རྒྱུ་མཚན་གྱིས།     ཡུལ་ཁྱད་པར་ཅན་ལ་རྣམ་དབྱེ་བརྒྱད་པའི་འབོད་སྒྲ་སྦྱར་མི་རུང་ངོ་།   ཡང་དགོས་གལ་ཤིན་ཏུ་ཆེ་བའམ།    ཤིན་ཏུ་ཉམ་ཐག་ཅིང་གདུང་བའི་ཚེ།   ཀྱེ་དྲིན་ཆེན་རྩ་བའི་བླ་མ།    ཀྱེ་དཀོན་མཆོག་གསུམ།     ཞེས་དང་། ཐུགས་རྗེས་དགོངས་ཤིག་ཀྱེ། བྱིན་གྱིས་རློབས་ཤིག་ཀྱེ། ཞེས་པ་ལྟ་བུའི་ཀྱེ་ཡིག་ནི།    རྣམ་དབྱེ་བརྒྱད་པ་མིང་དང་འབྲེལ་བའི་སྒྲ་ཚིག་གི་ཐོག་མཐར་སྦྱར་བ་མ་ཡིན་པར་འོ་དོད་འབོད་པའི་ཚིག་ཏུ་ཤེས་དགོས་ཏེ།   འབོད་པ་དང་འོ་དོད་འབོད་པ་གཉིས་འབོད་པའི་དོན་དུ་མཚུངས་ཀྱང་དགོས་གལ་གྱི་དོན་ལ་ཁྱད་ཤིན་ཏུ་མི་འདྲ་བའི་ཕྱིར་རོ། །     བསང་ཡིག་སོགས་སུ་ཀྱེ་དང་བསྭོ་ཞེས་ཡོད་པ་ནི།    ཧཱུཾ་ཞེས་པ་དང་འདྲ་བར་གཤེན་རབ་བོན་པོའི་སྐད་ཀྱིས་ཚིག་གི་འགོ་འདྲེན་པ་ཙམ་ཡིན་གྱི།    རྣམ་དབྱེ་དང་ཚིག་ཕྲད་གང་དུའང་མི་གཏོགས་པའི་ཚུལ་ཤེས་པར་བྱ་དགོས་སོ།  
74.	 [ང༢ཅ༤] བཞི་པ་ཚིག་ཕྲད་བཤད་པ་ལ་གཉིས།    [ཅ༤ཆ༡]   སྤྱིའི་དོན་དང་།   [ཅ༤ཆ༢]   ཡན་ལག་གི་དོན་ནོ།   [ཅ༤ཆ༡]   དང་པོ་ནི།    ཚིག་གི་ཕྲད་དུ་འགྱུར་བས་ན་ཚིག་ཕྲད་དེ།    དེ་ཡང་ཡི་གེ་ཙམ་གྱི་གཞི་གཉིས་སམ་གསུམ་སོགས་དུ་མ་ཕན་ཚུན་སྦྱོར་བའི་ཚེ་དེའི་བར་དང་མཐའ་དང་།   འགའ་ཞིག་ལ་ཐོག་མར་ཡང་སྦྱར་བ་ན་མིང་ཉིད་གསལ་བར་བྱེད་པ་དང་།   བརྗོད་པ་བདེ་བར་བྱེད་པ་དང་།   མིང་གི་དོན་གསལ་བར་བྱེད་པ་དང་།   ཚིག་གི་བརྗོད་དོན་གསལ་བར་བྱེད་པ་དང་།   རྒྱན་བྱེད་དུ་ཕན་འདོགས་པར་བྱེད་པའི་སྒྲའི་རྣམ་པ་ཞིག་ཡིན་ནོ།    དཔེར་ན།   ངོ་ལ་བོ་སྦྱར་བས་ངོ་བོ་ཞེས་མིང་དང་།   ངོ་མཐོ་ལ་བར་དུ་སོ་སྦྱར་བས་ངོ་སོ་མཐོ་ཞེས་བརྗོད་བདེ་བ་དང་།   བདག་ལ་གི་པ་སྦྱར་བས་བདག་གི་པ་ཞེས་མིང་དོན་གསལ་བ་དང་།   དོན་དམ་ལ་པ་སྦྱར་བས་དོན་དམ་པ་ཞེས་ཚིག་དོན་དང་། སྐུ་མཛེས་ལ་ནི་སྦྱར་བས་ སྐུ་ནི་མཛེས་ཞེས་རྒྱན་དུ་འགྱུར་བ་ལ་ཕན་གདགས་པར་འགྲོ་བ་ལྟ་བུ་སྟེ།   ཟངས་གཉིས་སྦྱོར་བའི་ཚེ་རྫས་ཀྱིས་ཚ་ལ་བྱེད་པའམ་གོས་སོགས་བཟོ་བའི་ཚེ་སྐུད་པས་འདྲུབ་པ་དང་འདྲ་བར་མིང་སོགས་ཕན་ཚུན་སྦྲེལ་བའི་བར་དུ་མཚམས་སྦྱོར་བ་ཡིན་ནོ། (Dཕྲད་)དེ་ལ་(Eརང་དབང་ཅན་དང་།   གཞན་དབང་གཉིས་)སུ་གསུངས་པས།   (Dཕྲད་རང་དབང་ཅན་ལ་གཉིས་)སུ་དབྱེ་སྟེ།    (Eདང་པོ་(Nརྗེས་འཇུག་གི་ཁྱད་པར་མི་ལྟོས་པའི་ཕྲད་)ནི།    (N*ལ། ན།   སུ་ལ་སོགས་པ་རྗེས་འཇུག་བཅུ་ཐམས་ཅད་ཀྱི་རྗེས་སུ་བཀག་པ་མེད་པར་འཇུག་པར་རུང་བའི་ཕྲད་རྣམས་སོ།)    གཉིས་པ་(Nརང་ཉིད་ཀྱིས་མིང་དང་དོན་མཚོན་པར་ནུས་པའི་ཕྲད་)ནི་།   (N*མོ།   ས།   གོ་ལ་སོགས་པ་ཕྲད་དུ་སྦྱར་ན་དོན་གཞན་དང་གཞན་
75.	གསལ་བར་བྱེད་ཅིང་། མ་སྦྱར་ན་རང་ཉིད་ཀྱིས་ཀྱང་དོན་གསལ་བར་བྱེད་ནུས་པ་)རྣམས་སོ།)   གཉིས་པ་(Nཕྲད་གཞན་དབང་ཅན་)ཞེས་པ་ནི།    (N*ཕྲད་རང་ཉིད་རྐྱང་པ་བརྗོད་པས་མིང་དང་ཚིག་གི་དོན་གང་ཡང་གསལ་བར་བྱེད་མི་ནུས་པར་སྔ་ཕྱིའི་ཡི་གེ་ལ་ལྟོས་པ་འབའ་ཞིག་ཉིད་དོ།   དེ་རྣམ་དབྱེར་གཏོགས་པའི་ཕྲད།   རུ།   ཏུ།   འི་སོགས་དང་།   དེར་མི་གཏོགས་པ།   ནོ། བོ།   ཅིང་ལ་སོགས་པའི་ཕྲད་རྐྱང་རྣམས་ཡིན་ནོ། གཞན་ཡང་། གང་དག དེ་བཞིན་སོགས་ཕྲད་གཉིས་འདུས་དང་། ཅི་ཞེ་ན། གང་ལ་ལ་ཞིག་ཅེས་པ་ལྟ་བུ་སོགས་ཕྲད་གསུམ་འདུས་དང་། དེ་དག་ལའང་། དེ་ལྟར་ཡིན་ཡང་སོགས་ཕྲད་བཞི་འདུས་རྣམས་ཏེ། དེ་དག་ལ་མིང་དུ་གྲུབ་པ་དང་། ཚིག་ཏུ་གྲུབ་པ་དང་། དེ་གང་དུའང་མ་གྲུབ་པའི་ཚིག་ཕྲད་སོ་སོར་ཡོད་པ་ཕྱེད་དགོས་སོ། [ཅ༤ ཆ༢] གཉིས་པ་ཡན་ལག་གི་དོན་ལ་གཉིས།   [ཆ༢ ཇ༡]   གཞུང་གི་དངོས་བསྟན་གྱི་ཕྲད་བཤད་པ། [ཆ༢ ཇ༢] ཕྲད་གཞན་རྣམས་བཤད་པའོ། [ཆ༢ ཇ༡] དང་པོ་ལ་དྲུག [ཇ༡ ཉ༡] ནི་སྒྲ་དང་། [ཇ༡ ཉ༢] དང་སྒྲ་དང་། [ཇ༡ ཉ༣] གང་སྒྲ་དང་། [ཇ༡ ཉ༤] བདག་སྒྲ་དང་། [ཇ༡ ཉ༥] དགག་སྒྲ་དང་། [ཇ༡ ཉ༦] དེ་སྒྲ་ཐོབ་ཚུལ་བཤད་པའོ། [ཇ༡ ཉ༡] དང་པོ་ནི། (N*གང་བརྗོད་པའི་མིང་དང་ཚིག་གི་མཐའ་དང་། ཚིག་ཕྲད་མཐུན་པ་སྟེ་གང་གསལ་བའི་དོན་ལ་ཕན་འདོགས་པ་ཡི་ཚུལ་
76.	དུ་སྦྱོར་དུ་རུང་བའི་ཕྲད།) རྗེས་འཇུག་བཅུའི་བཞི་པ་ན་ཡིག་ལ་ནི་དབྱངས་ཨི་སྟེ་གུག་གུ་སྦྱར་བ་ནི་རང་དབང་ཅན་གྱི་ཕྲད་(D(Nནི་སྒྲ་))ཞེས་པ་ཡིན་ནོ། དེས་དོན་གང་སྟོན་ཅེ་ན། (Eལོགས་སུ་དགར་བ་དང་། ངོས་བཟུང་དང་། ནན་ཏན་དུ་བརྣན་པ)འི་དོན་སྟོན་པའི་ཚིག་ཏུ་འགྱུར་བ་ཡིན་ནོ། (Dལོགས་སུ་དགར་བ་)། (E(Nམཆོག་ཏུ་དགར་བ།) (Nདམན་པ་དགར་བ།) (Nཐ་དད་ཙམ་དུ་དགར་བ་))གསུམ་ཡོད་དེ། རིམ་བཞིན་དཔེར་བརྗོད་ན། (N**རྒྱལ་བ་ཤཱཀྱ་ཐུབ་པ་ནི་རྣམ་འདྲེན་སྟོང་ལས་སྙིང་སྟོབས་ཕུལ་དུ་བྱུང་བའོ།) (N**དམ་ཚིག་ཀུན་ལས་བླ་མའི་དམ་ཚིག་དང་འགལ་བ་ནི་ཤིན་ཏུ་ཐ་ཆད་དོ།) (N**ཟང་ཟིང་གི་སྦྱིན་པ་ནི་ཆོས་ཀྱི་སྦྱིན་པ་ལས་གཞན་ནོ།) ཞེས་པ་ལྟ་བུའོ། (Nངེས་པ་བཟུང་བ་)ནི། (N**ཚུལ་ཁྲིམས་ནི་སྲོག་དང་བསྡོས་ཏེ་བསྲུང་བ་བགྱིའོ།) ཞེས་དང་། རྣམ་པའམ་གལ་པོ་ཆེར་བཟུང་བ་ལ་འཇུག་པ་ནི། ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་ཡིན། ཞེས་དང་། བདག་ནི་བློ་རྨོངས་བདག་ནི་ལས་ངན་བདག་ནི་ཉམ་ཆུང་སོ་སྐྱེ་ཡིན། ཞེས་པ་ལྟ་བུའོ། ཡང་ཚིགས་བཅད་ཁ་སྐོང་དང་། ཚིག་རྒྱན་གསལ་བྱེད་དང་། གོ་རིམ་བཟློག་པ་དང་གསུམ་ལ་འཇུག་པ་ཡོད་དེ། དཔེར་བརྗོད་ན། བདེ་བླག་ཏུ་ནི་རྟོགས་པ་ཞེས། ཞེས་དང་། ལྟ་བའི་ཆོག་མི་ཤེས་པའི་སྐུ་ནི་མཛེས། བཞི་ལྷག་དྲུག་ཅུའི་དབྱངས་ལྡན་གྱི་གསུང་ནི་སྙན། མཁྱེན་བརྩེ་ནུས་ལྡན་གྱི་ཐུགས་ནི་གསལ། ཞེས་དང་། བཏང་སྙོམས་ནི་བདེ་སྡུག་མིན། ཞེས་པ། 
77.	 བདེ་སྡུག་ནི་བཏང་སྙོམས་ཡིན། ཞེས་པ་ལྟ་བུའོ། དེ་ཡང་(Nདགར་བ་)ནི། (N*གཉིས་ཕན་ཆད་རྣམས་དགར་བ་མ་གཏོགས་ཆོས་གཅིག་བུ་དགར་དུ་མེད་ལ༑) (Nངེས་བཟུང་)ནི་(N*བརྗོད་དོན་གང་ཡིན་དེ་ཉིད་དུ་ངེས་པར་བྱེད་པ་དང་།) (Nབརྣན་པ་)ནི། (N*བརྗོད་གཞི་ཆོས་དང་ཆོས་ཅན་གང་ཡིན་གཅིག་བུ་ལ་བརྗོད་དོན་དུ་མས་ནན་ཏན་དུ་སྦྱར་བ་)ཡིན་ཞིང་། (Nཁ་སྐོང་)ནི། (N*བརྗོད་དོན་གཞན་སྟོན་རྒྱུ་མེད་པར་ཚིག་བར་གྱི་ས་ཁོངས་ཙམ་ཞིག་འཛིན་པ་དང་།) (Nཚིག་རྒྱན་)ནི། (N*དོན་གཞན་སྟོན་རྒྱུ་མེད་ཅིང་ས་ཁོངས་ཀྱང་ངེས་པར་འཛིན་མི་དགོས་པས། ངོ་མཚར་བའམ་སྐྱོ་ཤས་ཀྱི་ཉམས་འདོན་འདོད་ཚེ་སྦྱོར་ཡང་རུང་ལ། ཉམས་མི་འདོད་ན་མ་སྦྱར་ཡང་ཆོག་པས་ཕལ་ཆེར་ཚིག་ལྷུག་ལ་སྦྱར་བ་ཉུང་ཤོས་སུ་སྣང་)ངོ། (Hསི་ཏུའི་འགྲེལ་པ)ར། (Gསྤང་བར་བྱ་བ་ནི་སྤངས། ཆུབ་པར་བྱ་བ་ནི་ཆུབ་)ཅེས་པ་བརྣན་པའི་དཔེར་བརྗོད་དུ་མཛད་ཀྱང་། བདག་གི་རྟོག་པར་ཚིག་རྒྱན་གསལ་བྱེད་ལས་ནན་ཏན་དུ་བརྣན་པའི་དོན་དུ་མི་འགྱུར་ཏེ། (Dནི་སྒྲ་)སྤྱིར་ངོས་བཟུང་ལ་འཇུག་པ་མང་དུ་ཡོད་མོད། འདིར་བསྟན་བརྣན་པ་ནི་བརྗོད་དོན་དུ་མས་ཆོས་གཅིག་ལ་ནན་ཏན་དུ་ངེས་པར་བཟུང་བའམ་སྦྱར་བ་ལ་གོ་དགོས་སམ་སྙམ་མོ༑༑ཡང་(E(Nགཏན་ཚིག་འདྲེན་པ་)དང་། (Nངེས་ཚིག་འདྲེན་པ།) (Nདབྱེ་བ་འདྲེན་པ།) (Nརྒྱས་བཤད་འདྲེན་པ་))ལ་འཇུག་པ་དང་བཞི་ཡོད་དེ། དཔེར་བརྗོད་ན།
78.	(N**ཟག་བཅས་ཀྱི་ཕུང་པོ་འཇིག་པ་ནི། འདུས་བྱས་ཡིན་པའི་ཕྱིར་རོ།) (N**དགེ་ཚུལ་སློང་རྣམས་ཀྱི་གསོ་སྦྱོང་ནི། དགེ་བ་གསོ་ཞིང་སྡིག་པ་སྦྱང་བའོ།) (N**སྒྲིབ་པ་གཉིས་ནི། ཉོན་སྒྲིབ་དང་ཤེས་སྒྲིབ་བོ།) (N**དགེ་སློང་གི་བསླབ་བྱའི་སྡོམ་ལྟུང་བ་སྡེ་ལྔ་ནི། ཉིས་བརྒྱ་ལྔ་བཅུ་རྩ་གསུམ་དུ་རྒྱས་པར་ཤེས་དགོས་སོ།) ཞེས་པ་ལྟ་བུའོ༷། ཡང་གང་གི་ཕྱིར་ཞེས་པའི་སྒྲ་ལ་འཇུག་པ་ཡོད་དེ། དཔེར་བརྗོད་ན། ཉོན་མོངས་གང་གི་ཕྱིར་སྤང་བྱ་ཞེས་པ་ལ། ཉོན་མོངས་ནི་སྤང་བྱ་ཞེས་སྦྱར་ཆོག་པ་ལྟ་བུའོ། ཡང་སྒྲ་ལའང་འཇུག་སྟེ། དཔེར་ན། ནོར་ཡང་མེད་ལ་ཤོམ་ཡང་ཆེ། ཞེས་པ་ལ། ནོར་ནི་མེད་ལ་ཤོམ་ནི་ཆེ། ཞེས་པ་ལྟ་བུ་ཚིག་རྒྱན་སྐབས་བཞིན་རྟོགས་སླའོ། ཉིད་ཀྱི་སྒྲ་ལའང་འཇུག་སྟེ། དཔེར་ན། ཙན་དན་འདི་ཉིད་དཀར་པོ་ཞེས་པ་ལ། ཙན་དན་འདི་ནི་དཀར་པོ་ཞེས་པ་ལྟ་བུ་ཚིག་ཕྱི་མ་རང་དང་ཐ་མི་དད་དུ་སྦྱོར་བ་དང་། གཡོ་བ་ཉིད་རླུང་གི་དངོས་པོ་ཞེས་པ་ལ། གཡོ་བ་ནི་རླུང་གི་ངོས་པོ་ཞེས་པ་ལྟ་བུ་དངོས་རྐྱེན་དུ་འགྱུར་བ་ཡོད་དོ། [ཇ༡ ཉ༢] གཉིས་པ་(Dདང་སྒྲ)འི་འཇུག་ཚུལ་ནི། མིང་དང་ཚིག་གང་ཡང་རུང་བའི་ཐོག་མ་མ་ཡིན་པར་བར་དང་མཐའི་མཚམས་རྣམས་སུ། རྗེས་འཇུག་གི་ཡི་གེ་གསུམ་པ་ད་ཡིག་ལ་ནི་གཉིས་པ་ང་ཡིག་སྦྱར་བ་ན་རང་དབང་ཅན་གྱི་ཕྲད་དང་སྒྲ་ཞེས་པ་ཡིན་ནོ།   ཕྲད་ཀྱི་དང་སྒྲ་དང་དེ་ཡིས་དོན་གང་སྟོན་པ་ནི། (E(Nདོན་སྔ་ཕྱི་ཕྱོགས་གཅིག་ཏུ་སྡུད་པ་)དང་། (Nརྣམ་གྲངས་སོ་སོར་འབྱེད་པ་)དང་། (Nརྒྱུ་མཚན་སྟོན་པ)ད་དང་། (Nཚེས་སྐབས་ཏེ་དུས་སྟོན་པ་)དང་། 
79.	 (Nགདམས་ངག་སྟེ་དགེ་བ་ལ་སོགས་པར་བསྐུལ་བའི་ཆོ་ག་སྟོན་པ་))དང་ལྔ་ལ་འཇུག་པའོ།   དེ་རྣམས་དཔེར་བརྗོད་ན། (N**ནམ་མཁའ་དང་རླུང་དང་མེ་དང་ཆུ་དང་ས་ནི་འབྱུང་བའོ།) ཞེས་དང་། (N**ལྷག་པའི་བསླབ་པ་ནི། ཚུལ་ཁྲིམས་དང་ཏིང་ངེ་འཛིན་དང་ཤེས་རབ་ཀྱི་བསླབ་པའོ།) ཞེས་དང་། (N**བླ་མའི་རྣལ་འབྱོར་བསྒོམ་པ་དང་རྒྱུད་ལ་ཉམས་ལ་རྟོགས་སྐྱེས་སོ། ཆུ་སྐྱར་ལྔིང་བ་དང་ཆུ་ཡོད་པར་ངེས་སོ།) ཞེས་དང་། (N**ནམ་ཕྱེད་ཡོལ་བ་དང་ལངས་ནས་དགེ་སྦྱོར་བྱའོ། །)      ཞེས་དང་། (N**སློབ་གཉེར་གང་ལེགས་གྱིས་དང་མཁས་པར་འགྱུར་རོ།   ལེགས་པར་རབ་ཏུ་ཉོནད་ལ་ཡིད་ལ་ཟུངས་ཤིག་དང་ངས་བཤད་དོ།) ཞེས་པ་ལྟ་བུའོ། ཡང་ཚེ་སྒྲ་དང་དང་སྒྲ་དོན་གཅིག་ཏུ་འཇུག་པའང་ཡོད་དེ། དཔེར་ན། ཆོས་ཉན་པའི་ཚེ་བློ་སྐྱེད་མང་པོ་རྙེད། ཅེས་པ་ལ། ཆོས་ཉན་པ་དང་བློ་སྐྱེད་མང་པོ་རྙེད་དོ། དབང་ཡོད་པ་དང་ཀུན་གྱིས་བཏུད་། ཅེས་པ་ལ། དབང་ཡོད་པའི་ཚེ་ཀུན་གྱིས་བཏུད། ཅེས་སྦྱར་རུང་བ་ལྟ་བུའོ། [ཇ༡ ཉ༣] གསུམ་པ་གང་སྒྲའི་འཇུག་ཚུལ་ནི། ཆོས་གང་གི་མིང་བརྗོད་པའི་དང་པོ་སྟེ་གཙོ་ཆེར་ཐོག་མ་དང་སྐབས་འགར་བར་དང་མཐའ་རུ། རྗེས་འཇུག་གི་ཡི་གེ་དང་པོ་ག་ཡིག་ལ་ནི་གཉིས་པ་ང་ཡིག་སྦྱར་བ་ན་ཕྲད་རང་དབང་ཅན་(Nགང་སྒྲ་)ཞེས་བྱ་སྟེ། ་སྒྲ་དེས་(N*དོན་གྱི་བྱེ་བྲག་དམིགས་སུ་གཙོ་བོར་མི་འཛིན་པར་སྤྱི་ལ་ཁྱབ་པའི་དོན་གང་ཡིན་པ་དེ་ཉིད་གསལ་བར་
80.	སྟོན་བྱེད་དུ་འཇུག་པར་འགྱུར་བ་ཡིན་)ནོ༑༑དེ་བཞིན་དུ་ཕྲད་གཞན་དབང་ཅན། ཅི་སྒྲ་དང་། ཇི་སྒྲ་གཉིས་ཀྱང་སྤྱི་ཁྱབ་དང་། ཕྲད་རང་དབང་ཅན་སུ་སྒྲ་ཡང་གང་ཟག་ཁོ་ནའི་སྤྱི་ཁྱབ་ཀྱི་སྒྲར་འཇུག་པ་ཡིན་ནོ། དེ་རྣམས་དཔེར་བརྗོད་ན། (N**གང་ལ་ཉེས་པ་མི་མངའ་ཞིང་།) ཞེས་དང་། དེ་རིང་གང་ལ་སྐྱབས་སུ་མཆི། ཞེས་དང་། ངན་འགྲོའི་འཇིགས་ལས་སྐྱོབ་ནུས་གང་། ཞེས་པ་ལྟ་བུ་རྣམས་སྤྱི་སྒྲ་དངོས་དང་། དེ་ལས་ངོ་མཚར་གྱུར་པ་གང་། ། ཞེས་པ་ལྟ་བུ་བྱེ་བྲག་ལ་འཇུག་པའི་སྤྱི་སྒྲ་དང་། ཅི་སླད་ཆེ་ན་འདིར་བཤད་པའི། ། ཞེས་པའི་ཅི་སྒྲ་ནི་གང་གི་སླད་དུ་ཞེས་པའི་དོན་དང་འདྲ་བའི་སྤྱི་སྒྲ་དང་། ཅི་ཡང་རུང་། ཞེས་པ་ལྟ་བུ་སྤྱི་དོན་དངོས་ལ་འཇུག་པ་དང་། ཅི་ཞིག་བསམ་པ་འདི་འགྲུབ་སྨོན། ། ཞེས་པ་ལྟ་བུ་བྱེ་བྲག་ལ་འཇུག་པའི་སྤྱི་སྒྲ་དང་། ཁྱོད་ཀྱིས་ཅི་ལྟར་གསུང་བ་ཡི། ཞེས་པའི་ཅི་ནི་གང་ལྟར་ཤེས་བ་དང་འདྲ་བའི་སྤྱི་སྒྲ་དང་། ཇི་ལྟར་གུས་བཞིན་དེ་ལྟར་གུས། ། ཞེས་པ་ལྟ་བུ་བྱེ་བྲག་ལ་འཇུག་པའི་སྤྱི་སྒྲ་དང་། དེ་ལ་སུ་ཡིས་འགོངས་པར་ནུས། ། ཞེས་པའི་སུ་སྒྲ་ནི་གང་ཟག་ལས་གཞན་པའི་དངོས་དང་དངོས་མེད་གང་
81.	ལའང་གོ་ཐབས་མེད་པའི་སྤྱི་སྒྲ་ལྟ་བུའོ། ཡང་བརྟག་ཅིང་དཔྱད་པ་དང་། འདྲི་བའི་དོན་འཇུག་པ་ཡོད་དེ། དཔེར་བརྗོད་ན། གང་གིས་འདུས་ཤིང་གང་ལ་བསགས། ། ཅི་ལ་བརྟེན་ནས་ཅི་ཙམ་བྱུང་། ། ཇི་སྙེད་པ་དེ་ཇི་ག་ཞིག། སུ་ཡིས་བསྟན་ནས་སུས་སྒོམ་སྙམ། །   ཞེས་པ་དང་། འདུས་བསགས་ཀྱི་དོན་གང་ཡིན། བརྟེན་ནས་འབྱུང་བའི་དོན་ཅི་ཡིན། ཆོས་རྣམས་སྟོང་སང་དུ་མཐོང་ཚེ་ཆོས་ཅན་རྣམས་ཀྱི་སྣང་བ་ལ་ཇི་སྐད་ཟེར། བདེ་སྡུག་མྱོང་བ་པོ་སུ་ཡིན། ཞེས་པ་ལྟ་བུའོ། ཅི་དང་ཇི་སྒྲ་གཉིས་སྤྱི་སྒྲར་འཇུག་པ་ལ་ཁྱད་པར་མེད་ཀྱང་ཐོབ་ཚུལ་ལ་ཁྱད་པར་ཡོད་དེ། དྲི་བ་འདྲི་བ་དང་རྩོད་པ་འཛུགས་པ་ལྟ་བུ་ཡིན་ན། གང་ཟག་གི་དོན་ཅི་ཞིག་ཡིན། ཁྱོད་ལ་ཁུར་ཅི་ཡོད་ཅེས་པ་དང་། བཤད་པ་དེ་ཅི་འདྲ་ཡིན། དོན་ལ་ཅི་ཟེར་ཞེས་པ་ལྟ་བུ་ཐོབ་ཅིང་། དཔེར་མཚོན་ལྟ་བུ་ཡིན་ན། ཇི་ལྟ་བ་དང་ཇི་བཞིན་ཇི་འདྲ་བ། །   ཇི་ཙམ་ཇི་ལྟར་ཇི་སྙེད་ཇི་སྐད་དུ། ། ཞེས་པ་ལྟ་བུ་ཐོབ་པ་ཡིན་ནོ། གང་བོ་ལ་སོགས་པའི་འཁོར། མིའམ་ཅི་། ཇེ་ཅང་། ཁྱེའུ་སུ་ཞེས་པ་རྣམས་ནི་སྤྱི་སྒྲའི་ཕྲད་མིན་པར་མིང་མཐའ་དྲངས་པས་གྲུབ་པའི་མིང་དང་། མཐོ་གང་། གང་པ་སོགས་ནི་ཚིག་ཡིན་ཏེ། དེས་ཕྲད་དང་རྣམ་དབྱེ་དང་མིང་མཐའ་གཞན་ལའང་གོ་རྒྱ་ཡངས་པར་སྐྱེད་པ་གལ་ཆེ་བ་ཡིན་
82.	ནོ། [ཇ༡ཉ༤]   བཞི་པ་(Nབདག་པོའི་སྒྲ་)ནི།    གང་བརྗོད་པའི་མིང་གི་ནི་མ་མཐའ་སྟེ་མིང་གི་མཐའ་ན།   པུ་རུ་ཥ་ནི་སྐྱེས་པའམ་ནུས་པ།   ལིངྒ་ནི་རྟགས་ཏེ།   དཔེར་ན།   དཔེར་ན། སྐྱེས་པའི་རྟགས་དང་ལྡན་པ་ནི་ཁྱིམ་གྱི་བདག་པོ་ཡིན་པ་བཞིན་དུ།   མིང་བརྗོད་པའི་ཚ་བདག་པོ་ཡི་སྒྲ་མེད་པ།   དེ་ལ་པུ་ལིངྒ་སྟེ་དབང་བྱེད་ཀྱི་དོན་གསལ་བར་ནུས་པའི་ཕྲད་རང་དབང་ཅན་པ་དང་པོ་གཉིས་སྦྱར་བ་ན།   (N*དོན་ལ་དབང་བའི་བདག་པོའི་ས་སྟེ་བརྗོད་དོན་གང་དང་ལྡན་པའི་གང་ཟག་གི་གཞི་སྟོན་པར་བྱེད་པའི་སྒྲ་)ཡིན་པར་ནི་ཤེས་པར་བྱ་དགོས་སོ། དཔེར་བརྗོད་ན། (N**སྐུ་མདུན་པ་དང་།   གསོལ་ཁ་པ། ལྟ་རྟོག་པ།   བས་མཐའ་པ། རི་ཁྲོད་པ།   གྲོང་ཆོག་པ།   ཚོགས་ལངས་པ།) ཞེས་པ་ལྟ་བུ་པ་ཡིག་གི་ཕྲད་སྦྱར་བས་གང་ཟག་ཏུ་གོ་བ་དང་། དཔྱོད་པ་པོ།   སྦྱིན་པ་པོ།   ཤེས་པ་པོ།   འཆད་པ་པོ།   གཞུགས་པ་པོ། ཞེས་པ་ལྟ་བུ་པ་སྔོན་མ་མིང་མཐའ་དྲངས་ཙམ་ལས་བདག་པོའི་དོན་སྟོན་མ་ནུས་པས་སླར་ཡང་པོ་ཡིག་ཕྲད་དུ་སྦྱར་བས་གང་ཟག་ཏུ་གོ་བ་དང་། ཡོད་པ་བ། མེད་པ་བ།   དགོན་པ་བ། ཞེས་པ་ལྟ་བུའི་པ་སྔོན་མས་བདག་དོན་མི་སྟོན་པས་ཕྲད་ཀྱི་ནུས་པས་གང་ཟག་ཏུ་གོ་བ་ཡིན་ཞིང་། ནང་བ་པ།   ཞི་བ་པ།   རྒྱལ་བ་པ། ལྟ་བུའི་བ་སྔོན་མས་བདག་དོན་མི་སྟོན་པས་དང་། རྒྱ་གར་པ།   སེར་མོ་པ།   རྟ་པ།   གྲྭ་པ།   ཆད་ལྟ་པ།
83.	ལྟ་བུ་པ་བཟེད་ཐོབ་པ་ནི་བ་ཡིག་བདག་སྒྲར་མི་བཞེད་པས་ཡིན་ནོ། [ཇ༡ཉ༥] ལྔ་པ་(Nདགག་པའི་སྒྲ་)ལ་གཉིས།    [ཉ༥ཏ༡]   དངོས་ཀྱི་དོན་དང་།   [ཉ༥ཏ༢]   བདག་དང་དགག་སྒྲའི་ཁྱད་པར་ཞར་བྱུང་དུ་བཤད་པའོ། [ཇ༡ཉ༥]    དང་པོ་ནི།    ཆོས་གང་གི་མིང་བརྗོད་པའི་ཡ་མཐའ་སྟེ་ཐོག་མ་ན།    སྟྲཱི་ནི་ནུས་པ་མེད་པའི་དོན་དང་།   ལིངྒ་རྟགས་ཏེ་དཔེར་ན་སྐྱེ་དམན་ནི་ཁྱིམ་གྱི་བདག་པོའི་དབང་ལ་བརྟེན་པ་ཅན་ཡིན་པ་བཞིན།   མིང་བརྗོད་པའི་ཚེ་ཡོད་ལྡན་དགག་པ་ཡི་སྒྲ་མེད་པ།   དེ་ལ་ནི་སྟྲི་ལིངྒ་སྟེ་རང་དབང་བའི་ནུས་པ་མེད་པར་སྟོན་པའི་ཕྲད་རང་དབང་ཅན།   མ་དང་། མི་དང་། མེད་དང་།   མིན་རྣམས་སྦྱར་ན།   (N*བདག་པོ་ལྟ་བུའི་བརྗོད་དོན་གང་ཡིན་དགག་པ་སྟེ་མིན་པའམ་མེད་པར་སྟོན་པའི་སྒྲའི་གནས་སུ་ཤེས་པར་བྱ་དགོས་)སོ། དེ་ལ་མ་དང་མི་མིང་གི་ཐོག་མར་སྦྱར་བའི་ཤུགས་ཀྱིས་མེད་དང་མིན་མིང་མཐར་སྦྱོར་བར་འགྲེལ་བཤད་སྔ་མ་རྣམས་ཀྱིས་བཞེད་པ་ལྟར་འདིར་ཡང་འདོད་དགོས་སོ།   དཔེར་བརྗོད་ན། (N**དགེ་ཚུལ་དེ་ཁྲིམས་འཆལ་མ་ཡིན། ནོར་ལོངས་སྤྱོད་མི་དགོས། སྐྱིད་ཉལ་ལ་ཆོས་མེད། གསོན་པའི་གྲབས་བྱེད་པ་མིན།) ཞེས་པ་ལྟ་བུའོ། [ཉ༥ཏ༢]     གཉིས་པ་བདག་དང་དགག་སྒྲའི་ཁྱད་པར་ཞར་བྱུང་དུ་མདོ་ཙམ་བཤད་པ་ནི།   བོད་སྐད་ཀྱི་བྱིངས་འདིར་སྤྱིར་བཏང་པ་དང་པོ་ཡིག
84.	ཕོ་དང་།   མ་དང་མོ་ཡིག་མོ་ལ་འཇུག་པ་ཡོད་དེ། དཔེརན།   སྐྱེས་པ།   མཁས་པ།   བདག་པོ།   སྤྲང་པོ།   ཞེས་དང་། བག་མ། སྒོ་མ། བཙུན་མོ། གནས་མོ། ཞེས་པ་ལྟ་བུ་དང་། སྐབས་འགར་འཆོལ་བར་ཡང་འབྱུང་སྟེ། དཔེར་ན། བླ་མ། སློབ་མ། གོང་མ་། ལས་སྣེ་མོ།   ཞེས་པ་ལྟ་བུ་ཡོད་ཀྱང་མིང་མཐའི་དབང་གིས་བདག་པོ་གང་ཟག་ཏུ་སྟོན་པ་དང་། ཅན།   ལྡན།   མཁན་རྣམས་ལས། ཚུལ་ཁྲིམས་ཅན། བརྩོན་འགྲུས་ཅན། བློ་ལྡན། བརྩོན་ལྡན། སྐྱོང་མཁན།   ཡིག་མཁན། ཞེས་བདག་པོའམ་གང་ཟག་དེ་གསལ་བྱེད་ལ་འཇུག་པ་མཐའ་འདྲེན་གྱི་དབང་གིས་དང་། དབེན། སྟོང་། དག་རྣམས་ལས།   བསམ་གཏན་གྱི་ཚེར་མས་དབེན། དོན་གྱི་སྙིང་པོས་སྟོང་། སེམས་གྱི་ཁོན་འཛིན་དག ཅེས་པ་རྣམས་མིང་ངམ་ཚིག་མཐའི་དབང་གིས་བརྗོད་དོན་གང་ཡིན་དེས་མེད་པར་སྟོན་པ་ལས།   འདིརབསྟན་བདག་དང་དགག་སྒྲའི་ཕྲད་དུ་གཏན་ནས་མི་འགྲོ་བ་ཡིན་ནོ།   དེ་ཡང་ཅན་སོགས་གང་ཟག་ལ་འཇུག་ཚེ་བདག་དོན་གསལ་བྱེད་ཙམ་དང་།   ལོ་འདབ་ཅན། ཞུན་མཁན།   རླབས་ལྡན་ཞེས་བརྗོད་དོན་དངོས་པོ་གཞན་ལ་འཇུག་ན་ལྡན་ཙམ་གྱི་དོན་སྟོན་པའམ་མིང་མཐའ་དྲངས་པ་ལས་
85.	གཞན་མེད་ཅིང་། དབེན་སོགས་དགག་སྒྲའི་ཕྲད་དུ་འདོད་ན། བྲལ་དང་།   ཟད་དང་། བསལ་དང་། བྱང་སོགས་ཀྱང་དགག་སྒྲའི་ཕྲད་དུ་གོ་ས་འཕར་དགོས་ཤིང་།   དག་ཅེས་པ་ཕྲད་ཡིན་ཡང་དོན་གཞན་སྟོན་པའི་ནུས་པ་དུ་མ་དང་ལྡན་པའི་ཕྱིར་རོ།   དེས་ན། སྐུ་མཛེས་པ།   གསུང་སྙན་པ།   ཐུགས་དྲང་པོ། ཞེས་པ་རྣམས་མིང་ཚིག་ཏུ་འགྲུབ་པའི་ཚུལ་དང་།   སྡིག་པ། ཟླུམ་པོ། མཚན་མོ།   རྔ་མ།   ཞེས་པ་རྣམས་མིང་དུ་འགྲུབ་པའི་ཚུལ་དང་། སྨན་པ། སྒུར་པོ།   རོལ་མོ་པ། ཞུ་བ་པོ།   ཞེས་པ་རྣམས་མིང་ལ་བདག་ཕྲད་སྦྱར་བས་བདག་པོ་གང་ཟག་སྟོན་པའི་ཚུལ་དང་། དོན་མ་ངེས།   ཚིག་མི་གོ་ཡུལ་འདིར་མེད།   རང་འདོད་མིན། ཞེས་པ་རྣམས་མིང་ལ་དགག་ཕྲད་སྦྱར་བས་ཡོད་ལྡན་དགག་པའི་ཚུལ་ཏེ་ཚུལ་མི་འདྲ་བ་བཞི་ཡོད་པར་སྣང་ངོ་། གཞན་ཡང་མངོན་པའི་སྡེ་སྣོད་འཛིན་པ་ལ་མ་མོ་འཛིན་པ།   མ་མོ་འབུམ། མ་མ་བརྒྱད་ལ་གཏད་ཅེས་སོགས་མིང་ལ་འཇུག་པ་དང་།   བདག་གི་མ་ཡིན་ནོ་ཞེས་པ་ལ་སྐྱེད་བྱེད་ཀྱི་མ་ཡིན་ན་མ་ནི་མིང་དང་།   བདག་གི་མིན་པའི་དོན་ལ་བསྙེག་ན་མིང་ཕྱི་མའི་སྔོན་དུ་དགག་སྒྲའི་མ་ཡིག་ཕྲད་དུ་སྦྱར་བར་གོ་དགོས་པ་ལྟ་བུ་སྟེ།   བདག་དང་དགག་ཕྲད་སྦྱོར་ཚུལ་དང་དེས་བརྗོད་དོན་སྟོན་ཚུལ་རྣམས་ལ་བློ་རྒྱ་སྐྱེད་དེ་ལེགས་པར་དཔྱོད་དང་སླར་ནས་ངེས་པ་རྣམ་དག་སྐྱེ་བའང་སྲིད་དོ།
86.	རྩ་གཞུང་འདིར་མགོ་འདོགས་ཅན་གྱི་ཡི་གེ་དང་།   འབྲེལ་སྒྲའི་ཡི་དང་། ལྷག་བཅས་ཀྱི་ཏེ་དང་དེ་སྒྲ། སྤྱིར་སྒྲའི་ཅི་དང་ཇི་དང་སུ་སོགས་དང་། བདག་སྒྲར་པུ།   ལིངྒ་དང་དགག་སྒྲར་སྟྲཱི་ལིངྒ་ཞེས་པ་ཙམ་ལས་བདག་དང་དགག་སྒྲའི་ཕྲད་འདི་དང་འདི་ཞེས་དངོས་སུ་མ་གསུངས་པ་རྣམས།   ཡན་ལག་གི་བསྟན་བཅོས་ཕྱི་མ་རྣམས་སུ་གསུངས་ཡོད་པའི་སྟབས་ཀྱིས།   གནའ་དུས་ཀྱི་ལོ་པཎ་མཁས་པ་རྣམས་ཀྱིས་བསྒྱུར་ཅིང་ཞུས་དག་པའི་དཔེ་རྒྱུན་ཁོངས་དག་ལས་བཤད་པའི་ཁོངས་ངེས་པར་བཅོལ་དགོས་ཤིང་། ཕྱིས་ཀྱི་འགྲེལ་བཤད་རྒྱ་ཆེ་ཞིང་གྲངས་མང་བ་བཞུགས་པ་རྣམས་ལས་ཉེས་བཤད་དོར་ཞིང་ལེགས་བཤད་ལེན་པ་མ་གཏོགས།   མཐའ་གཅིག་ལ་ཞེན་ནས་གཞན་ཐམས་ཅད་དགག་པའམ་མཐའ་ཐམས་ཅད་ཁས་བླངས་ནས་འགལ་འདུའི་ཕྲེང་བ་སྤེལ་བ་ནི།   མཁས་པའི་ངང་ཚུལ་ལས་རང་དུ་བརྒལ་བ་ཡིན་པས་བློ་གཟུ་བོར་གནས་པ་རྣམས་རང་རྒྱུན་གང་ལས་བརྒྱུད་པའི་ཁུངས་དང་།   དེ་ལྡན་ལས་ཡང་དག་པ་ཡིན་མིན་གང་དེ་ངང་པས་ཆུ་ལས་འོ་མ་ལེན་པ་ལྟར་ལུང་དང་རིགས་པས་མཐའ་བཅད་པ་ལ་བློ་གཏད་མཛད་པ་གལ་ཆེའོ།   སྐབས་འདིའི་པུ་ལིངྒ་དང་སྟྲཱི་ལིངྒ་ཞེས་པའི་དོན་སླར་ཡང་བཤད་ན།    པ་དང་པོ་ཡིག་ཕོ་སྒྲའམ་སྐྱེས་པའི་རྟགས་དང་།   མ་དང་མོ་ཡིག་མོ་སྒྲའམ་མོ་ཡི་རྟགས་ཅན་ཡིན་པ་དེས་བདག་སྒྲ་དང་དགག་སྒྲ་སྟོན་པ་ཡིན་ཞེས་གསུངས་པ་གཏན་ནས་མ་ཡིན་ཏེ།   དེ་ལྟར་བསྟན་ན། ཤེས་པ།   དངོས་པོ་སོགས་ཀྱིས་བདག་སྒྲ་དང་།   ལོ་མ།   ཤ་མོ་སོགས་ཀྱིས་དགག་སྒྲ་སྟོན་པར་ཅི་ཕྱིར་མི་ནུས་ཏེ།   པ་དང་པོ་ཕོ་སྒྲ་དང་།   མ་དང་མོ་མོ་སྒྲ་སྟོན་བྱེད་དུ་བོད་སྐད་
87.	རང་ལ་གྲགས་པའི་ཕྱིར་རོ། དེས་ན་གོང་དུ་བཤད་པ་བཞིན་གང་ལ་དབང་བྱེད་པའི་བདག་པོ་དང་འདྲ་བའི་རང་དབང་ཅན་གྱི་ཕྲད་པ་དང་པོ་སྒྲ་གཉིས་པུ་ལིངྒ་སྟེ།    དཔེར་ན། རྟ་དང་། བྱེད་པ་ཞེས་པའི་མིང་བདག་པོ་དང་མི་ལྡན་པ་ལ།   པུ་ལིངྒའི་ཕྲད་ཀྱིས་མིང་མཐའ་དྲངས་པ་ཙམ་མ་ཡིན་པར་བདག་དོན་གསལ་ཆེད་བླ་ཐབས་སུ་ཕྲད་དུ་སྦྱར་བས།    རྟ་པ།   བྱེད་པ་པོ་ཞེས་རྟ་ལ་སོགས་པ་དང་ལྡན་པའི་གང་ཟག་དེ་གོ་བ་ལ་བདག་སྒྲ་འཇུག་པ་ཞེས་པ་དང་།   གང་ཡོད་པའམ་གང་དང་ལྡན་པ་དེ་འགོག་ནུས་པའི་རང་དབང་ཅན་གྱི་ཕྲད་མ་དང་མི་དང་མེད་དང་མིན་བཞི་སྟྲི་ལིངྒ་སྟེ།    དཔེར་ན།   ཚུལ་མཐུན་ཡིན།   ནོར་ལོངས་སྤྱོད་དགོས།   སྲེད་ཞེན་ཆེ་བ།   ཆོས་ལ་དད་པ་ཞེས་པའི་མིང་དང་ཚིག་ཡོད་ལྡན་གྱི་དོན་ཅན་ལ༑    སྟྲི་ལིངྒའི་ཕྲད་མིང་གི་སྔོན་མཐའ་དྲངས་པ་ཙམ་མ་ཡིན་པར་དགག་དོན་གསལ་ཕྱིར་མིང་ཕྱི་མའི་ཐོག་མའམ་མཐར་བླ་ཐབས་སུ་ཕྲད་དུ་སྦར་བས།    ཚུལ་མཐུན་མ་ཡིན། ནོར་ལོངས་སྤྱོད་མི་དགོས། སྲེད་ཞེན་ཆེ་བ་མེད།   ཆོས་ལ་དད་པ་མིན་ཞེས་ཚུལ་མཐུན་ཡིན་པ་སོགས་ཡོད་ལྡན་དེ་མིན་པའམ་མེད་པར་གོ་བ་ལ་དགག་སྒྲ་འཇུག་པ་ཞེས་བྱ་སྟེ།     བློ་གསར་དང་པོའི་ལས་ཅན་ཡོད་ན་བཤད་པ་འདི་སེམས་ལ་ལེགས་པར་ཆོངས་ཤིག     དགག་སྒྲའི་མེད་ཅེས་པའི་དོད་ལ་མི་སྒྲ་འཇུག་ཚེ་མིང་གི་བར་དུ་སྦྱོར་བའང་ཡོད་དེ། དཔེར་ན།   ཐེ་ཚོམ་མེད་ཅེས་པ་ལ།   ཐེ་མི་ཚོམ།   ཆོག་ཤེས་མེད་ཅེས་པ་ལ།   ཆོག་མི་ཤེས་ཞེས་པ་ལྟ་བུའོ། སྤྱིར་བཏང་པ་ཡིག་དང་བ་ཡིག་གཉིས་མིང་མཐའ་གང་ལ་འཇུག་ཅེ་ན།    ག་ད་ན་བ་མ་ས་དང་།   ད་དྲག་ཅན་མཐར་པ་ཐོབ་ལ། །    ང་འ་ར་ལ་
88.	མཐའ་མེད་བ། ཞེས་པ་ལྟར།   དག་པ། རྒོད་པ། སྦྱིན་པ། གྲུབ་པ།   བསམ་པ།   ཉེས་པ།   བསྐྲུནད་པ།   ཐོརད་པ།   རོལད་པ། འབྱུང་བ།   དགའ་བ།   གསར་བ།   འགལ་བ།   བདེ་བ། ཞེས་པ་ལྟ་བུའོ། ཡང་སྟོང་པ།   རྐང་པ་སོགས་ལ་པ་བཟེད་ཐོབ་པ་དམིགས་བསལ་ཡིན་ཟེར་བ་དང་།   བཟང་པོ།   དཀར་པོ་ལྟ་བུ་ན་རོ་ཐོབ་ཚེ་པ་བཟེད་དང་། དེ་མིན་བཟང་བ།   དཀར་བ་ཞེས་བ་ཟུམ་ཐོབ་པ་དང་།   དང་པོ། ལྔ་པ།   བཅུ་པ་ལྟ་བུ་པ་བཟེད་ཐོབ་པ་མང་པོ་དཔེ་ཁུངས་དག་པ་རྣམས་སུ་ཡོད་པས།    མིང་མཐའ་རྟགས་མཚུངས་དང་སྒྲ་མཚུངས་སྦྱོར་ཚུལ་ལ་མཁས་པར་བྱ་དགོས་ཏེ་འོག་ཏུའང་ཅུང་ཟད་འཆད་པར་འགྱུར་རོ། [ཇ༡ཉ༦]    དྲུག་པ་(Nདེ་སྒྲ་)ནི།    ཆོས་གང་བརྗོད་པའི་མིང་གི་ནི་ཡ་མཐའ་སྟེ་ཐོག་མ་རུ།   རྗེས་འཇུག་གི་གསུམ་པ་ད་ཡིག་ལ་ནི་དབྱངས་ཨེ་སྟེ་འགྲེང་བུ་སྦྱར་བ་ན་ཕྲད་རང་དབང་ཅན་དེ་སྒྲ་ཞེས་པར་འགྱུར་རོ།    སྒྲ་དེ་དོན་གང་སྟོན་པ་ལ་འཇུག་ཅེ་ན།   (Dཐ་སྙད་ཀྱི་དབང་དུ་བྱས)་ན།  (Eཁྱད་པར་སྔ་མ་སྦྱོར་བ་ན་རང་མིང་སྨོས་ཤིང་ཕྱི་མ་རྣམས་སྦྱོར་བའི་ཚེ་འདས་པའི་རང་མིང་དེ་སྒྲས་སྨོས་པ་ལྟ་བུ་འདས་པའི་ཐ་སྙད་དང་།   བརྗོད་དོན་གཅིག་ལ་མིང་གི་རྣམ་གྲངས་གཞན་དུ་མ་བརྗོད་པའི་ཚེ་དེ་སྒྲས་སྨོས་པ་ལྟ་བུ་རྣམ་གྲངས་གཞན་བརྗོད་པའི་ཐ་སྙད་དང་།   རང་ཉིད་ཀྱི་ཤུལ་དུ་དོན་གཞན་མི་སྟོན་པར་བསྟན་བྱ་ལྷག་མ་ཡོད་པ་ཙམ་སྟོན་པའི་ཐ་སྙད་)དང་གསུམ་ཡིན་ཏེ།    ཐ་སྙད་ཅེས་པའི་དོན་ནི།   དངོས་པོ་མེད་པ་ལ་དངོས་པོ་བཏགས་པ་སྟེ།   དེ་ཡང་དངོས་པོ་ལ་ཐ་སྙད་མེད་པ་ལ། བླ་མ་ཞེས་ནན་གྱིས་བཏགས་པས་བླ་མར་
89.	ཤེས་པ་དང་ཤེས་དོན་བརྗོད་པ་དང་བསྟེན་ཅིང་འདུད་པ་ལ་འཇུག་པ་ལྟ་བུའོ། (Dདངོས་པོའི་དབང་དུ་བྱས་ན།)     (Eབདེན་པའི་དངོས་པོ་དང་།   གསང་བའི་དངོས་པོ་དང་།   བདག་གི་དངོས་པོ་དང་།   གཞན་གྱི་དངོས་པོ་)སྟེ་རྣམ་པ་བཞི་རུ་འགྱུར་བ་དང་།   (Dདུས་ཀྱི་དབང་དུ་བྱས་ན།)   (Eའདས་པའི་དུས་དང་།   མ་འོངས་པའི་དུས་)གཉིས་ལ་འཇུག་པ་ཡིན་ནོ།   དེ་རྣམས་དཔེར་བརྗོད་ན། དང་པོ་ནི།    འདི་ནི་དམ་པའི་ཆོས་སོ།   དེ་དོན་བཟང་པོ།   དེ་ཚིག་འབྲུ་བཟང་བོ།   དེ་ཐོག་མཐའ་བར་གསུམ་དུ་དགེ་བ།   དེ་དོན་ཡོད་པའོ། ཞེས་པ་ལྟ་བུའོ། གཉིས་པ་ནི།   འདི་ནི་ཉི་མའོ།    འོད་སྟོང་ཅན་ཡང་དེ་ཡིན།   ལོང་བའི་ཁ་ལོ་པ་ཡང་དེ་ཡིན། འགྲོ་བའི་སྒྲོན་མེ་ཡང་དེ་ཡིན།   རྟ་བདུན་ཅན་ཡང་དེ་ཡིན།   ཞེས་པ་ལྟ་བུའོ། གསུམ་པ་ནི།    དུང་འབུད་དེ་ཅི་ཞིག་བྱེད།   ཅེས་པ་ལྟ་བུའོ། བཞི་པ་ནི།   དེ་ལྟར་ཡིན།   དེ་བཞིན་ནོ།   དེ་ཁོ་ནའོ། ཞེས་པ་ལྟ་བུའོ། ལྔ་པ་ནི།    བཤད་པ་དེ་གཞན་ལ་མ་སྟོན།    གཏམ་དེ་སུ་ལ་མབཤད།    རྒྱུན་དེ་གཞན་ལ་མ་སྤེལ། ཞེས་པ་ལྟ་བུའོ། དྲུག་པ་ནི།   ངེད་ཀྱི་ཡོ་བྱད་དེ།    རང་ཤག་དེ།   བདག་གི་བཟའ་བཅའ་དེ།    ཞེས་པ་ལྟ་བུའོ། བདུན་པ་ནི།   ཁྱོད་ཀྱི་ཕ་མ་དེ།   གཞན་གྱི་ཞིང་ས་དེ།   ཕ་རོལ་གྱི་ནགས་དེ།   ཞེས་པ་ལྟ་བུའོ། བརྒྱད་པ་ནི།   སྔར་བྱོན་སངས་རྒྱས་འོད་སྲུངས་དེ།   རྒྱལ་དབང་ལྔ་བའི་དུས་
90.	དེ།   ན་སོ་གཞོན་པའི་ལོ་དེ། ཞེས་པ་ལྟ་བུའོ། དགུ་པ་ནི།   སླད་ནས་བྱོན་པའི་སངས་རྒྱས་འོད་སྲུངས་དེ།    རྟགས་ཙམ་འཛིན་པའི་དུས་དེ།   ལོ་རྗེས་མ་དེ། ཞེས་པ་ལྟ་བུའོ། དེ་སྒྲ་ནི་བཤད་མ་ཐག་པའི་དོན་དགུ་ལ་འཇུག་པ་ལས།   བདག་དང་།   དུས་ད་ལྟ་བ་ལ་འཇུག་པ་མི་སྲིད་དོ།   [ཆ༢ཇ༢]    གཉིས་པ་ཕྲད་གཞན་རྣམས་བཤད་པ་ལ་གཉིས།   [ཇ༢ཉ༡]   རང་དབང་ཅན་གྱི་ཕྲད་རྣམས་བཤད་པ་དང་།    [ཇ༢ཉ༢]    ཕྲད་གཞན་དབང་ཅན་བཤད་པའོ།   །[ཇ༢ཉ༡]   དང་པོ་ལ་གཉིས།   [ཉ༡ཏ༡]   མིང་གི་སྒོ་ནས་མདོར་བསྟན་པ།   [ཉ༡ཏ༢]   འཇུག་ཚུལ་གྱི་ཁྱད་པར་བཤད་པའོ།   [ཉ༡ཏ༡]     དང་པོ་ནི།    ན། ལ། སུ།   གོ།   ངོ།   དོ།   ནོ། མོ།   རོ། ལོ། སོ། མ༑   མི།   མེད།   མིན།   ཞིང་།   ཤིང་། ཤེས།   ཞིག   ཤིག   ཡང་།   ནམ།   ལམ།   གམ།   བམ།   དག   རྣམས།   སྙམ།   ནས།   ལས། ནི། པ།   པོ། ཅན། ལྡན། དེ། བཞིན། སྙེད། དང་། གང་། འདི།   སླད། སླར།   ལ་ལ།   ཁོ་ན།   ཤོག   ཉིད།   ཙམ།   སོགས།   ཚུལ་ལ་སོགས་པ་རྣམས་སོ།   [ཉ༡ཏ༢]   གཉིས་པ་འཇུག་ཚུལ་གྱི་ཁྱད་པར་བཤད་པ་ལ།   ཕྲད་ཀྱི་ན་ཡིག་ནི།   དཔེར་བརྗོད་ན།   (N**མི་འདི་སྐྱེས་བུ་ཕལ་བ་དང་དམ་པ་གཉིས་ལས་སྐྱེས་བུ་དམ་པ་ཡིན་ངེས་ན་ཡོན་ཏན་ཁྱད་པར་ཅན་དང་ལྡན་པ་ཞིག་ཡིན་དགོས།) 
91.	 ཞེས་པ་ལྟ་བུ་(Nགལ་འཛུགས་ཀྱི་དམིགས་ཀྱི་བཀར་བ་)དང་། (N**བཤད་དོན་རྣམས་ཧྲིལ་གྱིས་བསྡུ་ན།)   ཞེས་པ་ལྟ་བུ་(Nགཞུང་འཛུགས་ཀྱི་དམིགས་ཀྱིས་བཀར་བ་)དང་།    (N**རྒྱུ་ཡོད་ན་འབྲས་བུ་ཡོད།) ཞེས་པ་ལྟ་བུ་(Nརྒྱུ་མཚན་བསྟན་པ་)དང་། (N**སྦྱིན་པ་བཏང་བ་མེད་ན་ལོངས་སྤྱོད་ཅི་ལྟར་འབྱུང་།) ཞེས་པ་ལྟ་བུ་(N**རྒྱུ་མཚན་དོན་གྱིས་བསྟན་པ་)དང་། (N**སློབ་དཔོན་རྟ་དབྱངས་སྐུ་ཚེའི་སྟོད་ལ་མུ་སྟེགས་པ་ཡིན་ན་ཕྱིས་སུ་ནང་བའི་པཎྚི་ཏ་ཆེན་པོར་གྱུར།) ཞེས་པ་ལྟ་བུ་(Nཚིག་སྔ་མའི་དོན་ལས་ཕྱི་མས་དོན་གཞན་སྟོན་པ་)དང་།   (N**བདེ་བ་ཡོད་ན་སྡུག་བསྔལ་མེད།) ཞེས་པ་ལྟ་བུ་(Nཚིག་ཕྱི་མས་ཚིག་སྔ་མའི་དོན་དང་འགལ་བ་སྟོན་པ་)དང་། (N**དགེ་སྡུག་གཉིས་སྤྱད་པ་མེད་ན་བདེ་སྡུག་གཉིས་མྱོང་བ་ཡང་མེད།) ཞེས་པ་ལྟ་བུ་(Nདོན་སྔ་ཕྱི་གཉིས་ལས་ཕྱི་མ་མེད་པར་སྟོན་པ་)དང་། (N**རིག་གནས་ལ་མཁས་པ་རྣམས་སུམ་རྟགས་ལ་མགོ་རྨོངས་ན་མ་བསླབ་པའི་གསར་བུ་པ་རྣམས་སྨོས་ཅི་དགོས།) ཞེས་པ་ལྟ་བུ་(Nམི་འོས་པའི་ཚིག་གིས་འོས་པ་སྟོན་པ་)དང་། (N**དབུལ་བོ་རྣམས་ནོར་ལོངས་སྤྱོད་འབད་རྩོལ་གྱིས་སྒྲུབ་ན་འབྱོར་ལྡན་རྣམས་ཀྱང་བུན་སྐྱེད་ཀྱིས་སྒྲུབ་པར་བྱེད།)   ཅེས་པ་ལྟ་བུ་(Nའོས་པའི་ཚིག་གིས་མི་འོས་པ་སྟོན་པ་)དང་། (N**མ་རྒན་སེམས་ཅན་རྣམས་སངས་རྒྱས་ཀྱི་གོ་འཕང་ཐོབ་ན་ཅི་མ་རུང་།) ཞེས་པ་ལྟ་བུ་(Nསྨོན་པའི་དོན་སྟོན་པ་དང་།)  
92.	(N**རྒྱལ་པོ་ལ་དགོས་དོན་ཞུ་ན་འདོད་པའི་རེ་བ་འགྲུབ་བམ་མི་འགྲུབ།) ཅེས་པ་ལྟ་བུ་(Nཐེ་ཚོམ་གྱི་གཞི་སྟོན་པ་)དང་བཅས་དོན་བཅུ་གཅིག་ལ་འཇུག་གོ། ལ་སྒྲ་ནི།   དཔེར་ན། (N**མཎྜལ་འབུལ་ལ་ཡོན་དབུལ།) ཞེས་པ་ལྟ་བུ་(Nལྷག་བཅས་)དང་། (N**མཐོ་ལ་དཔག་ཚད་གཅིག) ཅེས་པ་ལྟ་བུ་(Nཚད་འཛིན་པ་)ལ་འཇུག་གོ། སུ་སྒྲ་ནི།   གང་ཟག་སྤྱི་ལ་འཇུག་པ་དང་།   གོ་སྒྲ་སོགས་བདུན་ནི།   སླར་བསྡུའི་དོན་དང་། མ་སྒྲ་སོགས་བཞི་ནི་དགག་པའི་དོན་ལ་འཇུག་པ་རྣམས་བཤད་ཟིན་ཏོ། ཞིང་སྒྲ་སོགས་ལྔ་ནི།    སླར་འཆད་པར་འགྱུར་ལ།   ཡང་སྒྲ་ནི།   རྒྱན་སྡུད་བརྣན་བསྐྱར་སོགས་ལ་འཇུག་ཅིང་། ནམ་སྒྲ་སོགས་བཞི་ནི། འབྱེད་སྡུད་དང་བརྟག་དཔྱད་དང་འདྲི་གཞི་དང་འདམ་ང་ཅན་ལ་འཇུག་པ་རྣམས་སྔར་ལྟར་རོ། དག་སྒྲ་ནི།   དཔེར་ན། (N**ཉི་ཟླ་དག མཁས་བླུན་དག   ལྷ་ཀླུ་དག) ཅེས་པ་ལྟ་བུ་(Nགཉིས་ཚིག་)དང་།   (N**ལམ་མགྲོན་དག་སླེབས།) ཞེས་པ་ལྟ་བུ་(Nཉུང་ཤོས་)དང་། (N**ཐམས་ཅད་རྒྱལ་བ་དག་གིས་གང་བར་མོས།) ཞེས་པ་ལྟ་བུའི་དག་ནི་(Nམང་ཚིག་)ལ་འཇུག་གོ།
93.	རྣམས་སྒྲ་ནི།   དཔེར་ན། (N**སྦྱིན་བདག་རྣམས།) ཞེས་པ་ལྟ་བུ་(Nགསུམ་ཡན་ཆད་ཀྱི་མང་ཚིག་)དང་། (N**སྡིག་པ་གང་རྣམས་སྒྲིབ་པར་གྱུར་བ་དག) ཅེས་པ་ལྟ་བུའི་རྣམས་ནི་(Nགྲངས་མེད་པའི་དོན་ལ་འཇུག་)པའང་ཡོད་དོ། སྙམ་སྒྲ་ནི། དཔེར་ན། དེ་ཡིན་ནམ་སྙམ་མོ། ཞེས་པ་ལྟ་བུ་ཡིན་པར་དོན་གྱིས་དོགས་པ་བཅད་པ་དང་། མཁས་སྙམ་པ་མེད། ཅེས་པ་ལྟ་བུ་གཅིག་ཏུ་གཏད་ས་མེད་པ་དང་། ཆོས་ཤིག་བསྒྲུབ་སྙམ་ཡང་། ཞེས་པ་ལྟ་བུ་འདོད་ཤས་ཡོད་ཀྱང་རྐྱེན་མ་ཚང་བའི་དོན་ལ་འཇུག་གོ། ནས་སྒྲ་ནི།   དགར་སྡུད་མཚམས་སྦྱོར་ལྷག་བཅས་དང་། ལས་སྒྲ་ནི།   དགར་སྡུད་ལ་འཇུག་པ་གོང་སྨོས་ལྟར་རོ། ནི་སྒྲ་ནི། དགར་བརྣན་ཁ་སྐོང་རྒྱན་བཟློག་སོགས་ལ་འཇུག་པ་དང་། པ་སྒྲ་དང་། པོ་སྒྲ་གཉིས་ནི།   བདག་པོའི་དོན་སྟོན་པ་དང་། ཅན་སྒྲ་དང་།   ལྡན་སྒྲ་གཉིས་ནི།   གང་ཟག་གི་དོན་ལ་འཇུག་ན་བདག་དོན་གསལ་བྱེད་ཙམ་དུ་འགྱུར་ཞིང་།   དེ་ལས་གཞན་ལ་འཇུག་ན་ལྡན་པའམ་ཡོད་པའི་དོན་དང་མིང་འགྲུབ་བྱེད་དུ་འཇུག་པ་སྔར་བཤད་བཞིན་ནོ།   དེ་སྒྲ་ནི།   ཐ་སྙད་སོགས་དོན་དགུ་ལ་འཇུག་པའང་གོང་བཞིན་ནོ། (Nབཞིན་སྒྲ་)ནི། དཔེར་ན།
94.	(N**དེ་དེ་བཞིན་ནོ། ཞེས་པ་ལྟ་བུ་མ་ནོར་བའམ་ངེས་པའི་དོན་དང་། བཤད་པ་འདི་རྩ་བའི་དགོངས་པ་བཞིན་ཡིན་ནོ། །ཞེས་པ་ལྟ་བུ་མཐུན་པའི་དོན་དང་། རྒྱལ་བ་རྡོ་རྗེ་འཆང་ཇི་བཞིན་བདག་གི་རྩ་བའི་བླ་མའི་མཛད་པ། ཞེས་པ་ལྟ་བུ་རབ་བརྟགས་གསལ་བྱེད་ཀྱི་བཞིན་སྒྲ་ནི་ཡིན་པའི་དོན་དང་། མི་འདི་གྲོགས་པོ་བཞིན་ནོ། ཞེས་པ་ལྟ་བུ་མཚུངས་པ་གསལ་བྱེད་ཀྱི་བཞིན་སྒྲ་ནི་འདྲ་བའི་དོན་ལ་འཇུག་)གོ། (Nསྙེད་སྒྲ་)ནི།   དཔེར་ན། ཇི་སྙེད་པ། ཞེས་པ་ལྟ་བུ་ཅི་ཡོད་ཚད་ཀྱི་དོན་དང་། གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ། ཞེས་པ་ལྟ་བུ་མཐའ་ཡས་པའི་དོན་ལ་འཇུག་)གོ། དང་སྒྲ་དང་།        གང་སྒྲ་གཉིས་ནི་བཤད་ཟིན་ཏོ། (Nའདི་སྒྲ་)ནི།   དཔེར་ན། (N**མདུན་གྱི་ཚོགས་ཞིང་འདི་ཉིད། ཅེས་པ་ལྟ་བུ་ཐག་ཉེ་བར་གསལ་བ་དང་། འཇའ་ཤར་བ་འདི་མཐོང་། ཅེས་པ་ལྟ་བུ་མངོན་སུམ་དུ་གསལ་བ་དང་། གསེར་རི་འདི་རི་རབ་ལས་དམའ། ཞེས་པ་ལྟ་བུ་བལྟོས་པའི་དོན་དང་།
95.	སྔར་དགེ་བ་འདི་འདྲ་བྱས། ཞེས་པལྟ་བུ་འདས་པ་དང་། ཕྱིས་སུ་འདི་ལྟར་བྱེད་པར་སྨོན། ཞེས་པ་ལྟ་བུ་མ་འོངས་པ་དང་། མཉམ་རྗེས་འདྲེས་པ་འདི་ཅི་འདྲ། ཞེས་པ་ལྟ་བུ་བརྟག་ཅིང་དཔྱད་པའི་དོན་ལ་འཇུག་)གོ། སླད་སྒྲ་ནི།   དཔེར་ན། ཐར་པ་ཐོབ་པའི་སླད་དུ། ཞེས་པ་ལྟ་བུ་དགོས་ཆེད་དང་། ལེགས་པར་དཔྱོད་དང་ངེས་པ་སླད་ནས་སྐྱེའོ། ཞེས་པ་ལྟ་བུ་མ་འོངས་པ། ཅི་སླད་ཅེ་ན། ཞེས་པ་ལྟ་བུ་དྲི་བའི་གཞི་ལའང་འཇུག་གོ། སླར་སྒྲ་ནི།    དཔེར་ན།   ཉམ་ཐག་མགོན་དུ་སླར་ནི་སྤྲུལ་པ་འཛིན། ཅེས་པ་ལྟ་བུ་མ་འོངས་པ་དང་།   སླར་ཡང་། ཞེས་པ་ལྟ་བུ་བསྐྱར་བའམ་གལ་བོ་ཆེ་དམིགས་ཀྱི་འཛིན་པ་ལའང་འཇུག་གོ། ལ་ལ་སྒྲ་ནི།   དཔེར་ན།   རིགས་ཀྱི་བུའམ་རིགས་ཀྱི་བུ་མོ་གང་ལ་ལ། ཞེས་པ་ལྟ་བུ་སུ་ཡིན་རུང་ཞེས་སྤྱི་ཁྱབ་འཛིན་པ་དང་།  
96.	ལ་ལའི་གཞུང་དུ། ཞེས་པ་ལྟ་བུ་དུ་མའམ་ཉུང་ཤོས་འཛིན་པ་ལ་འཇུག་གམ་སྙམ་མོ། ཁོ་ན་སྒྲ་ནི།   དཔེར་ན། ཐལ་འགྱུར་བའི་ལྟ་བ་ཁོ་ན་མཐའ་གཉིས་དང་བྲལ་བའི་དབུ་མའི་ལམ་ལ་མཐར་ཐུག་ཡིན། ཞེས་པ་ལྟ་བུ་གཞན་ལ་མི་ལྡན་པར་ངེས་པ། དགེ་བའི་ཆོས་ནི་འབྲས་བུ་བདེ་བ་ཁོ་ན་ཡིན། ཞེས་པལྟ་བུ་གཞན་དང་མི་ལྡན་པར་ངེས་པ་དང་། སྒྲ་རིག་ཁོ་ན་དཀའ་བའི་གནས་ཡིན། ཞེས་པལྟ་བུ་གཞན་ལ་མི་ལྡན་པར་མ་ངེས་པ་དང་། རྒྱལ་པོ་ནི་བཙུན་མོ་ཁོ་ན་དང་ལྡན་པ་ཡིན། ཞེས་པ་ལྟ་བུ་གཞན་དང་མི་ལྡན་པར་མ་ངེས་པ་དང་། དགེ་བཤེས་འདི་མཚན་ཉིད་ལ་མཁས་པ་ཁོ་ན་ཡིན། ཞེས་པ་ལྟ་བུ་ལྡན་ཙམ་ངེས་པ་དང་། བླང་དོར་གྱི་གནས་ནི་ལས་འབྲས་ཁོ་ནའོ། ཞེས་པ་ལྟ་བུ་མི་བསླུ་བའི་དོན་དང་། བདག་གི་སྐྱབས་གནས་ནི་བླ་མ་ཁོ་ནའོ། ཞེས་པ་ལྟ་བུ་ངེས་བཟུང་གི་དོན་ལ་འཇུག་གོ། བསྟན་དར་བའི་འགྲེལ་བར་སྐུ་འབུམ་དཔར་མར།   འདིའི་གསུམ་པ་ལ་གཞན་ལ་མི་ལྡན་པར་ངེས་པ་ཞེས་ཡོད་པ་ཡིག་སྐྱོན་ནོ། ཤོག་སྒྲ་ནི།   དཔེར་ན། རྫོགས་སངས་གོ་འཕང་ཐོབ་པར་ཤོག
97.	ཅེས་པ་ལྟ་བུ་སྨོན་པའི་དོན་དང་། ལྟོས་ཤིགཅེས་པ་ལྟ་བུ་བསྐུལ་བ་ལ་འཇུག་གོ། ཉིད་སྒྲ་ནི།   དཔེར་ན། རྒྱལ་བའི་བཀའ་ཉིད་བདེན་པར་གསུངས་པ། ཞེས་པ་ལྟ་བུ་ཚིག་ཕྱི་མ་རང་དང་ཐ་མི་དད་དུ་སྦྱོར་བ་དང་། བསྲེག་པའི་དངོས་པོ་ཚ་བ་ཉིད། ཅེས་པ་ལྟ་བུ་དངོས་སྐྱོན་དུ་འགྱུར་བ་ལ་འཇུག་ཅིང་།   ཁོ་ནའི་སྒྲ་བདུན་དང་མཚུངས་པར་ཡང་འཇུག་གོ། ཙམ་སྒྲ་ནི།   དཔེར་ན།   ཡུངས་འབྲུ་ཙམ། ཞེས་པ་ལྟ་བུ་ཚད་འཛིན་པ་དང་། དེ་ཙམ་གྱིས་ཆོག་པར་བྱ། ཞེས་པ་ལྟ་བུ་ལྷག་མ་འགོག་པ་དང་། དེ་ཙམ་ཡིན། ཞེས་པ་ལྟ་བུ་མ་རངས་པའི་དོན་ལ་འཇུག་གོ། སོགས་སྒྲ་ནི། དཔེར་ན། དགེ་སློང་གི་དགེ་འདུན་ལ་སོགས་པ་མཆོད། ཅེས་པ་ལྟ་བུ་ཕྱོགས་གཅིག་ཏུ་སྡུད་པ་དང་། གང་ཟག་ལྔ་ལ་སོགས་པའི་དགེ་བ་ལ་རྗེས་སུ་ཡི་རང་ངོ་། ཞེས་པ་ལྟ་བུ་མང་ཚིག་དང་། ཕུང་བོ་ནི་གཟུགས་ཕུང་སོགས་སོ།
98.	ཞེས་པ་ལྟ་བུ་ལྷག་མ་སྡུད་པ་ལ་འཇུག་སྟེ།   དེ་གསུམ་གྱི་ཐོབ་ཚུལ་ཁྱད་ཕྱེད་པར་དཔྱད་དགོས་སོ། ཚུལ་སྒྲ་ནི།   དཔེར་ན། རྒྱལ་པོའི་ཚུལ་དུ་བཞུགས། ཞེས་པ་ལྟ་བུ་འདྲ་བ་དང་། དོན་དམ་པའི་ཚུལ། ཞེས་པ་ལྟ་བུ་བདེན་པ་དང་། དགེ་སྦྱོང་གི་ཚུལ་ནི་འཚིག་པ། ཞེས་པ་ལྟ་བུ་སྨད་པ་དང་། ཚིག་དང་དོན་གྱི་ཚུལ། ཞེས་པ་ལྟ་བུ་སྒོ་དང་། སྲིད་པའམ་ཞི་བའི་ཚུལ་ལས་འདས། ཞེས་པ་ལྟ་བུ་མཐའ་དང་། ཐར་པའི་ཚུལ་དུ་བཞུགས། ཞེས་པ་ལྟ་བུ་ལམ་དང་། གྲུབ་མཐའི་ཚུལ་ལ། ཞེས་པ་ལྟ་བུ་འདོད་པ་དང་། བསླབ་པའི་ཚུལ་མནོས་ཏེ། ཞེས་པ་ལྟ་བུ་སྡོམ་པ་དང་། འཁོར་བའི་ངང་ཚུལ་ཡིན། ཞེས་པ་ལྟ་བུ་མཚན་ཉིད་དང་། ཚོགས་བསག་པའི་ཚུལ།
99.	ཞེས་པ་ལྟ་བུ་ཐབས་དང་། བརྗོད་བྱའི་ཚུལ། ཞེས་པ་ལྟ་བུ་དོན་དང་། སྒྲུབ་བྱེད་ཀྱི་ཚུལ་དང་ལྡན་པ། ཞེས་པ་ལྟ་བུ་རིགས་པ་དང་། དམ་སྡོམ་ཚུལ་བཞིན་བསྲུང་། ཞེས་པ་ལྟ་བུ་ལེགས་པའི་དོན་དང་བཅས་པ་ལ་འཇུག་པ་ཡིན་ནོ། །[ཇ༢ཉ༢]   གཉིས་པ་ཕྲད་གཞན་དབང་ཅན་རྣམས་བཤད་པ་ལ་གཉིས། [ཉ༢ཏ༡] མིང་གི་སྒོ་ནས་མདོར་བསྟན་པ།    [ཉ༢ཏ༢]   འཇུག་ཚུལ་ཁྱད་པར་འཕྲོས་དང་བཅས་པ་བཤད་པའོ།   [ཉ༢ཏ༡]   དང་པོ་ནི།   ཀྱི།   གྱི།   གི།   འི།   ཡི།   ནོ། བོ།   འོ། ཏོ། ཀྱང་།   འང།   ཏམ།   གམ།   དམ།   མམ།    འམ།    རམ།     སམ།   ཏེ། སྟེ།   ཕྱིར།   ཅིང་།   ཅེས།   ཞེས།   ཅིག   ད།   ལྟ།   ལྟར།   འུ།   ཅི།   ཇི།   གུ་ལ་སོགས་པ་རྣམས་སོ།    [ཉ༢ཏ༢]    གཉིས་པ་འཇུག་ཚུལ་གྱི་ཁྱད་པར་འཕྲོས་དང་བཅས་པ་བཤད་པ་ལ་གཉིས། [ཏ༢ཐ༡] དངོས་ཀྱི་དོན་དང་།    [ཏ༢ཐ༢]    འཕྲོས་དོན་མིང་དང་ཚིག་ཏུ་གྲུབ་མ་གྲུབ་ཀྱི་འདུས་པའི་ཕྲད་སོགས་བཤད་པའོ།    [ཏ༢ཐ༡]    དང་པོ་ལ།   ཀྱི་སྒྲ་ལ་སོགས་པ་ལྔ་ནི།    དཔེར་ན།   མན་ངག་འདི་བཤད་ཀྱི། གཡུལ་ལས་རྒྱལ་གྱི། མི་འགྱངས་པར་འོང་གི།
100.	ལྷན་དུ་གདའ་ཡི། ཞེས་པ་ལྟ་བུ་ཚིག་གི་འཇོག་མཚམས་དང་། ལེགས་པར་དཔྱད་ན་ངེས་ཀྱི་མ་དཔྱད་ན་མིན། སྡོམ་པ་བསྲུང་ན་ཡིན་གྱི་ཡལ་བར་བོར་བས་ག་ལ་ཡིན།   བཤགས་པས་དག་གི་བག་མེད་པར་སྤྱོད་པས་མིན། སྲོག་གཏོང་ཡང་བླའི་སྡིག་ལས་བྱེད་མི་འོས། དགེ་ཚུལ་སློང་རྣམས་ཆོས་བྱ་ཡི་ཉོ་ཚོང་ག་ལ་བྱེད། ཅེས་པ་ལྟ་བུ་ཚིག་སྔ་ཕྱི་འགལ་བར་སྟོན་པའི་འགལ་བར་སྟོན་པའི་ཚིག་རྒྱན་གསལ་བྱེད་ལ་འཇུག་གོ    འོན་ཀྱང་འི་སྒྲ་ནི།   བདེ་བར་གདའི།   ཞེས་པ་ལྟ་བུ་དམོགས་བསལ་ཅན་འགའ་རེ་ལ་མ་གཏོགས།   དོན་གཞན་འབྲེལ་སྒྲ་དང་ནོར་ས་ཡོད་པས་འཇོག་མཚམས་དང་ཚིག་རྒྱན་བྱ་ཚེ། ཡི་ཐོབ་པ་ལས་འི་མི་ཐོབ་པ་ལེགས་པར་སྣང་ངོ་། ནོ་སྒྲ་སོགས་ནི།    སླར་བསྡུ་དང་།   ཀྱང་སྒྲ་སོགས་གཉིས་ནི།   རྒྱན་སྡུད་སྨོད་འདྲི་དོགས་སྲིད་ཕྱོགས་གཞན་རྣམས་སྟོན་པ་དང་།   ཏམ་སྒྲ་སོགས་བདུན་ནི།    འབྱེད་སྡུད་བརྟག་དཔྱད་འདྲི་གཞི་འདམ་ང་ཅན་དང་།   ཏེ་སྒྲ་སོགས་གཉིས་ནི། ལྷག་བཅས་དང་ཚིག་གི་འཇོག་མཚམས་དང་ཁ་སྐོང་ལ་འཇུག་པ་རྣམས་སྔར་བཞིན་ནོ། ཕྱིར་སྒྲ་ནི།   དཔེར་ན། བུམ་པ་ཅི་ཕྱིར་མི་རྟགཅེས་པ་ལྟ་བུ་རྒྱུ་མཚན་འདྲི་བ་དང་། འཇིག་པའི་ཆོས་ཅན་གྱི་ཕྱིར།
101.	ཞེས་པ་ལྟ་བུ་རྒྱུ་མཚན་སྟོན་པ་དང་། སྒྲིབ་པ་དང་བྲལ་བའི་ཕྱིར། ཞེས་པ་ལྟ་བུ་ཡིན་པར་ཐག་ཆོད་པ་དང་། ཕྱིར་ཞིང་ཉམས་པར་འགྱུར། ཞེས་པ་ལྟ་བུ་སྔར་བས་ལྷག་པར་ཞེས་པའི་དོན་ལ་འཇུག་གོ། ཅིང་ལ་སོགས་པ་གོང་འོག་ཏུ་བཤད་དང་འཆད་འགྱུར་བཅོ་ལྔ་བོ་རྣམས་མིང་མཐའ་གང་ལ་འཇུག་ཅེ་ན། 			ད་བ་ག་དང་ད་དྲག་མཐར། ། 			ཅིང་ཅེས་ཅེ་འོ་ཅེ་ན་ཅིག། 			ང་ན་མ་འ་ར་ལ་དང་། ། 			མཐའ་རྟེན་མེད་མཐར་ཞིང་ཞེས་ཞེའོ། ། 			ཞེ་ན་ཞིག་ཐོབ་ས་མཐར་ནི། ། 			ཤིང་དང་ཤེ་འོ་ཤེ་ན་ཤིག། 			ཡིན་ལ་ཞེས་ཐོབ་དམིགས་བསལ་ཡིན། ། ཞེས་པའི་སྡོམ་ཚིག་ལྟར།    བློ་དམན་གོ་བདེ་བའི་ཕྱིར་ཕྱོགས་གཅིག་ཏུ་བཤད་ན།    ཅིང་སྒྲ་དང་།   གོང་གི་ཞིང་གི་སྒྲ་དང་།   ཤིང་སྒྲ་གསུམ་ནི།    དཔེར་ན། ཤིན་ཏུ་བརྗིད་ཅིང་མཛེས། ཁྱབ་ཅིང་གསལ། དྲག་ཅིང་རྩུབ།
102.	སྟོནད་ཅིང་བསྐུལ། བསྒྱུརད་ཅིང་བཤད། བརྒལད་ཅིང་བགོམ། དང་ཞིང་སིམ། འོན་ཞིང་བླུན། འཛུམ་ཞིང་དགྱེས། དགའ་ཞིང་ཚིམ། ནོར་ཞིང་འཁྲུལ། ངལ་ཞིང་གཟིར། བདེ་ཞིང་སྐྱིད། ཤེས་ཞིང་བསམ། 	ཞེས་པ་ལྟ་བུ་ཕྱོགས་གཅིག་ཏུ་སྡུད་པ་དང་། མཆོད་ཅིང་གསོལ་བ་གདབ། འཚབ་ཅིང་དོན་ཐག་བཅད། ཕོག་ཅིང་བསྒོམ་དུ་གཞུགབཏོནད་ཅིང་ཞལ་ཕུ་གདབ། བསྒྱུརད་ཅིང་བཤད་པར་བྱ། བཏུལད་ཅིང་རྗེས་སུ་བཟུང་། དབུགས་ཕྱུང་ཞིང་བདེ་ལ་དགོད། ཕན་ཞིང་འཁོར་དུ་བསྡུ། གདོན་བཅོམ་ཞིང་བསྲུང་བ་བྱ།
103.	གཞའ་ཞིང་བྲོས་པར་བྱ། གྱེར་ཞིང་མངོན་རྟོགས་བསྒོམ། བློ་དལ་ཞིང་ཡུན་དུ་བསྲིང་། ངུ་ཞིང་མནར་ཚུལ་བརྗོད། གཅེས་ཤིང་བསླབ་སྦྱང་གདམས། ཞེས་པ་ལྟ་བུ་མཚམས་སྦྱོར་གྱི་དོན་ལ་འཇུག་གོ། ཅེས་སྒྲ་དང་།   ཞེས་སྒྲ་དང་། གོང་གི་ཤེས་སྒྲ་དང་གསུམ་ནི།   དཔེར་ན། བྱིང་རྒོད་ཅེས་བྱ། གཞན་གྱིས་མི་ཐུབ་ཅེས་འདུགའཕྲོག་ཅེས་ཐོས། ཁ་ཏོན་ཐོནད་ཅེས་བསྐུལ། ལག་ཏུ་འབྱོརད་ཅེས་བཤད། བྲན་དུ་བཀོལད་ཅེས་ཟེར། སེམས་ལ་སྣང་ཞེས་བརྗོད། དགེ་འདུན་ཞེས་དད། དཔུང་ཕམ་ཞེས་འདུག གྲུབ་མཐའ་ཞེས་པ་ནི། བྱ་རྣམས་འཕུར་ཞེས་ལྟོས། ཕྱག་འཚལ་ཞེས་གདའ། ལྟ་བ་རྙེད་པ་ཞེསགསུངས།
104.	སྙིང་ནས་གཅེས་ཞེས་བསྟོད། ཅེས་པ་ལྟ་བུ་ཚིག་དོན་གསལ་བྱེད་ལ་འཇུག་གོ།   སྙིང་ནས་གཅེས་ཤེས་བསྟོད་ཅེས་ས་མཐར་ཤེས་སྒྲ་ཐོབ་པར་འོས་ཤིང་དཔེ་རྙིང་ཁུངས་དག་རྣམས་སུའང་སྣང་མོད། ཤེས་བྲིས་ན་བློ་དང་ཤེས་པ་གཉིས་སུ་ཕྱེ་བའི་ཤེས་པར་འཁྲུལ་གཞི་བསྐྱེད་སྲིད་པས་ན།   ས་མཐར་མིང་ཚིག་གསལ་བྱེད་ཀྱི་ཕྲད་སྦྱོར་ཚེ་ཞེས་བྲིས་པ་དམིགས་བསལ་ཡིན་ནོ། འཆད་འགྱུར་ཕྲད་གཉིས་འདུས་ཀྱི་ཅེའོ་སྒྲ་དང་། ཞེའོ་སྒྲ་དང་། ཤེའོ་སྒྲ་གསུམ་ནི།   དཔེར་ན༑ ༑ ཆོས་བཤད་ཅེའོ། ལུས་སེམས་རྩུབ་ཅེའོ། ཡིད་ལ་བརྣག་ཅེའོ། ཡིད་ལ་ཟིནད་ཅེའོ། ལེགས་པར་བསྒྱུརད་ཅེའོ། གང་འདོད་བསྩལད་ཅེའོ། དངོས་གྲུབ་འབྱུང་ཞེའོ། ཞེ་དན་ཞེའོ། རེག་བྱ་འཇམ་ཞེའོ། སེམས་དགའ་ཞེའོ། སྟག་མོ་ངར་ཞེའོ། མཐའ་འཁོབ་ཡུལ་ཞེའོ། སྙན་པའི་གླུ་ཞེའོ།
105.	ཡར་ལྡན་དུ་རྒྱས་ཞེའོ། ཞེས་པ་ལྟ་བུ་མཇུག་སྡུད་ཀྱི་དོན་ལ་འཇུག་གོ །འོག་ཏུ་ཡོད་པའི་ཅེ་ན་སྒྲ་དང་། ཞེ་ན་སྒྲ་དང་།   ཤེ་ན་སྒྲ་གསུམ་ནི། དཔེར་ན། གང་ལ་ཡོད་ཅེ་ན། ཅི་ལྟར་ཐོབ་ཅེན། གང་དུ་འཇུག་ཅེ་ན། ཅི་ལ་འཛིནད་ཅེ་ན། གང་ལས་ཐརད་ཅེ་ན། སུས་བསྒྲལད་ཅེ་ན། དོན་གང་ཞེ་ན། རྗོད་བྱེད་ཅི་ཡིན་ཞེ་ན། གང་གི་སྡོམ་ཞེ་ན། སུ་ལ་མངའ་ཞེ་ན། གང་ལ་འཆར་ཞེ་ན། ཅི་ལ་ངལ་ཞེ་ན། སུའི་མཐུ་ཞེ་ན། ནམ་ཞིག་ངེས་ཤེ་ན། ཞེས་པ་ལྟ་བུ་འདྲི་བའི་གཞི་སྟོན་པ་ལ་འཇུག་གོ། ཅིག་སྒྲ་དང་།   གོང་གི་ཞིག་སྒྲ་དང་། ཤིག་སྒྲ་གསུམ་ནི།   དཔེར་ན། ཡོན་ཏན་རྗོད་ཅིག
106.	ཆར་ཕོབ་ཅིག རྣམ་ཤེས་ཁུག་ཅིགབཤེས་གཉེན་སྟེནད་ཅིག ཆོས་འཁོར་སྐོརད་ཅིགཐུགས་རྒྱུད་སྐུལད་ཅིག གནས་སུ་སོང་ཞིག སྔགས་ཐོན་ཞིག རྒྱལ་བཙུགས་དེ་ཕམ་ཞིག ཡུད་ཙམ་གཞའ་ཞིགདོན་གཉེར་ཞིག མཆོད་པ་ཕུལ་ཞིག སྒོ་ཕྱེ་ཞིག ལས་བདག་གིར་བྱོས་ཤིག ཅེས་པ་ལྟ་བུ་བསྐུལ་བའི་དོན་དང་། བླ་མེད་གོ་འཕང་ཐོབ་གྱུརད་ཅིག གཞན་དོན་འབའ་ཞིག་སྒྲུབ་ནུས་ཤིག སྡུག་བསྔལ་རྒྱ་མཚོ་རབ་སྐེམ་ཞིགཅེས་པ་ལྟ་བུ་སྨོན་པའི་དོན་དང་། བག་ཡངས་སུ་སྤྱོད་པ་མ་བྱེད་ཅིག རང་གི་རྒྱུད་མ་ངན་ཞིག གྲོང་དུ་མ་གནས་ཤིག
107.	ཅེས་པ་ལྟ་བུ་བསླབ་བྱ་གདམས་པའི་དོན་ལ་འཇུག་གོ། ད་སྒྲ་ནི།   དཔེར་ན། ཆོས་ཉན་ད་ཚོགས་ཀྱིན་འདུགཅེས་པ་ལྟ་བུ་དུས་ད་ལྟ་བ་དང་། ད་དུང་མ་སླེབས། ཞེས་པ་ལྟ་བུ་མ་འོངས་པ་ལ་འཇུག་གོ། ལྟ་སྒྲ་ནི།   དཔེར་ན། འགྲན་པའི་གོ་སྐབས་ལྟ་ག་ལ་ཡོད། ཅེས་པ་ལྟ་བུ་ནམ་ཡང་ངམ་ཅུང་ཟད་ཀྱང་ཞེས་པའི་དོན་དང་། འགྲེལ་བཤད་ཇི་ལྟ་བའོ། ཞེས་པ་ལྟ་བུ་ཡིན་པ་དང་མཚུངས་པའི་དོན་ལ་འཇུག་གོ། ལྟར་སྒྲ་ནི།   དཔེར་ན། གསུངས་པ་ལྟར། ཞེས་པ་ལྟ་བུ་བཞིན་གྱི་དོན་དང་། སངས་རྒྱས་གུས་པ་ལྟར་དགེ་འདུན་ལའང་གུས། ཞེས་པ་ལྟ་བུ་འདྲ་བའི་དོན་དང་། ཉིད་ཀྱི་བཞེད་པ་ལྟར་རོ། ཞེས་པ་ལྟ་བུ་ཡིན་པའི་དོན་དང་། དེ་ལྟར་དུ་ངས། ཞེས་པ་ལྟ་བུ་མ་ནོར་བའི་དོན་ལ་འཇུག་གོ། འུ་སྒྲ་ནི།   དཔེར་ན། རྡེའུ། ཞེས་པ་ལྟ་བུ་ཆུང་ངུའམ་དམན་པའི་དོན་དང་།
108.	རྟེའུ།   ཞེས་པ་ལྟ་བུ་ཕྲུག་གུའི་དོན་ལ་འཇུག་གོ། ཅི་སྒྲ་དང་། ཇི་སྒྲ་གཉིས་ནི། སྤྱི་ཁྱབ་དང་བརྟག་འདྲི་རྣམས་ལ་འཇུག་བཤད་ཟིན་ཏོ། གུ་སྒྲ་ནི། དཔེར་ན། བླ་མའི་རྒྱལ་ས་ཐོབ་པར་གྱུརད་ཅིག་གུ ཞེས་པ་ལྟ་བུ་ཡིད་ཤིན་དུ་བསྐྱོད་པས་ཅི་མ་རུང་སྙམ་དུ་སྨོན་པའི་དོན་ལ་འཇུག་པའོ།   གཞན་ཡང་། འབའ་ཞིག་དང་།   ཤ་སྟག་ཅེས་པའི་སྒྲ་ནི།   དཔེར་ན། ངན་འགྲོ་ན་སྡུག་བསྔལ་འབའ་ཞིག མཐོ་རིས་སུ་བདེ་བ་ཤ་སྟག ཅེས་པ་ལྟ་བུ་ལྷག་མ་འགོག་པ་དང་། ཐལ་འགྱུར་བའི་དབུ་མའི་ལྟ་བ་ནི་སྒྲོ་སྐུར་དང་བྲལ་བ་འབའ་ཞིག་གོ། རྒྱ་གར་གྱི་པཎྚི་ཏ་ནི་མཁས་གྲུབ་གཉིས་འཛོམས་ཤ་སྟགཡིན། ཞེས་པ་ལྟ་བུ་ངེས་བཟུང་དང་། འདི་ནི་སྐྱབས་སྟོན་པ་པོ་འབའ་ཞིག་ཡིན། དེའི་གསུང་བདེན་པ་ཤ་སྟགཅེས་པ་ལྟ་བུ་མི་བསླུ་བའི་དོན་ལ་འཇུག་གོ། གྲགས་དང་།   ལོ་དང་།   ཟེར་ཞེས་པའི་སྒྲ་ནི།   དཔེར་ན། བུམ་པ་བདེན་གྲུབ་ཏུ་གྲགས། ཞི་དུལ་ཞིག་ཡིན་ལོ། ཆོས་རྣམས་རང་ངོས་ནས་གྲུབ་ཟེར། ཞེས་པ་ལྟ་བུ་མ་རངས་པའི་དོན་ལ་འཇུག་ཅིང་།
109.	འདི་ཅི་སྐད་ཟེར། ཞེས་པ་ལྟ་བུ་འདྲི་བ་དང་། དེ་བས་དེ་ཕྱིར་འདི་ནི་སྟོན་པས་གསུངས་སོ་ལོ། ཞེས་པ་ལྟ་བུ་ཚིག་གི་ཁ་སྐོང་ལ་ཡང་འཇུག་གོ། རབ་ཏུ་དང་། ཤིན་ཏུ་དང་། ཀུན་ཏུ་ཞེས་པའི་སྒྲ་ནི། དཔེར་ན། སྐུ་རབ་ཏུ་མཛེས། གསུང་ཤིན་ཏུ་སྙན། ཐུགས་ཀུན་ཏུ་གསལ། ཞེས་པ་ལྟ་བུ་ཚིག་རྒྱན་གསལ་བྱེད་དུ་འཇུག་གོ། རྣམ་པར་དང་།   ཡང་དག་དང་། ཡོངས་སུ་ཞེས་པའི་སྒྲ་ནི། དཔེར་ན། ཚུལ་ཁྲིམས་རྣམ་པར་དག་པ། དོན་ཡང་དག་པར་རྟོགས་པ། མདོ་སྔགས་ཡོངས་སུ་ཤེས་པ། ཞེས་པ་ལྟ་བུ་ཐམས་ཅད་ཆ་ཚང་བར་ཡོད་པའི་དོན་དང་། དྲིན་ཅན་བླ་མའི་ཐུགས་རྣམ་པར་དག་པ། ཡང་དག་པ། ཡོངས་སུ་དག་པའི་རང་བཞིན་ཅན། ཞེས་པ་ལྟ་བུ་མཛེས་བྱེད་ཀྱི་རྒྱན་གྱི་དོན་དུ་འཇུག་གོ། ཟུང་དང་། ཆ་ཞེས་པའི་སྒྲ་ནི། དཔེར་ན། སྒྱུ་འོད་ཟུང་འབྲེལ་གྱི་ལམ། ཡར་ངོ་དང་མར་ངོའི་ཆ་ལ། ཞེས་པ་ལྟ་བུ་གཉིས་ཚིག་ལ་འཇུག་ཅིང་།
110.	སྔ་དྲོའི་ཆ་ལ། ཞེས་པ་ལྟ་བུ་དུས་ཚིག་ལ་བཟུང་བ་ལའང་འཇུག་གོ། ཀུན་དང་།   ཡོངས་དང་། ཐམས་ཅད་ཅེས་པའི་སྒྲ་ནི། དཔེར་ན། ཞིང་ཁམས་ཀུན་ནས། སེམས་ཅན་ཡོངས་ལ། ལེགས་ཚོགས་ཐམས་ཅད་སྤེལ། ཞེས་པ་ལྟ་བུ་མང་ཚིག་ལ་འཇུག་གོ། མ་ལུས་དང་། མཐའ་དག་དང་། ཅོག་ཅེས་པའི་སྒྲ་ནི། མང་ཚིག་ཏུ་མ་ཟད་ལུས་དོགས་ཡོད་པ་རྣམས་ཆེད་གཉེར་གྱིས་གཅིག་ཏུ་བསྡོམ་པའི་དོན་ལ་འཇུག་སྟེ།   དཔེར་ན། མ་རྒན་སེམས་ཅན་མ་ལུས་པ། ཞེས་པས་ལུས་དོགས་ཡོད་པ་མ་སྒྲས་བཀག་པ་དང་། ཡོན་ཏན་མཐའ་དག་མངོན་རྟོགས་པ། ཞེས་པའི་མཐའ་ལུས་དོགས་ཡོད་པ་ལ་དག་སྒྲ་སྦྱར་བས་ལུས་མཐའ་དག་སྟེ་མེད་པ་དང་། བསགས་པའི་དགེ་བ་ཡོད་དོ་ཅོགཅེས་པས་ལུས་དོགས་ཡོད་པ་ཅོག་སྒྲས་ཅི་ཡོད་མ་ཚང་བ་མེད་པར་སྡུད་པ་ལྟ་བུ་ཡིན་ནོ།   དེས་ན་ཡིན་ནོ་ཅོག་ནི་ཡིན་ཚད་མཐའ་དག   འགྱུར་རོ་ཅོག་ནི་འགྱུར་ཚད་མཐའ་དག   བཤད་དོ་ཅོག་ནི་བཤད་ཚད་མཐའ་དག་ཅེས་ལུས་དོགས་ཡོད་པ་སྡུད་སྒྲར་ཅོག་ཡིག་ཀྱང་ཐོབ་རུང་ངོ། ། དུ་མ་དང་། དགུ་དང་། ཚོགས་དང་། བརྒྱ་དང་། སྟོང་དང་།  
111.	འབུམ་དང་།   རྒྱ་མཚོ་ཞེས་པའི་སྒྲ་ནི།   སྐབས་འགར་མང་ཚིག་ལ་འཇུག་སྟེ།   དཔེར་ན། སྐྱེ་བ་དུ་མར་རྗེས་བཟུང་བ། ཟབ་ཆོས་གང་དགོས་འདོད་དགུར་བསྩལ། བྱང་ཆུབ་སེམས་དཔའི་དགེ་འདུན་ཚོགས། འདབ་བརྒྱ་པ་དང་འོད་སྟོང་བཞིན།   བསྐལ་པ་འབུམ་གྱི་བར་དུ་བཞུགས། སྐྱེ་བ་རྒྱ་མཚོར་མཆོད་ཅིང་བསྙེན། ཞེས་པ་ལྟ་བུ་ཡིན་ནོ། [ཏ༢ཐ༢]   གཉིས་པ་འཕྲོས་དོན་མིང་དང་ཚིག་ཏུ་གྲུབ་མ་གྲུབ་ཀྱི་འདུས་པའི་ཕྲད་སོགས་བཤད་པ་ནི། ཡང་དག ཅེ་ན། ཞེ་ན། ཤེ་ན། ཅེའོ།   ཞེའོ།   ཤེའོ།   དེ་ནི། སླར་ཡང་།   ད་ནི༑ འོ་ན། ཅི་ཞིག སླད་ནས།   དེ་སླད། ཇི་ལྟར་ལ་སོགས་པ་རྣམས་ཕྲད་གཉིས་འདུས་དང་།   གང་སུ་དག   ཅི་ཞེ་ན། དེ་ཙམ་དུ།   འདི་ལ་ཚུལ།   ཇི་སྟེ་ན།   རྣམས་ལ་ཅི། ཅན་ཞིག་སུ། དེ་ལྟ་ན།   ཅི་ལ་ཡང་། ཕྱིར་ཞིང་སྟེ།   དེ་རྣམས་ལས།   འདི་ལྟ་སྟེ་ཞེས་པ་ལ་སོགས་པ་རྣམས་ཕྲད་གསུམ་འདུས་དང་།   ཇི་སྙེད་སུ་དག   གང་སླད་ཅེན།   དེ་ལྟ་ན་ཡང་།   ཅི་སྙམ་ན་སྟེ། དེ་ཙམ་ལ་ནི། ཅི་ཞིག་ཅེ་ན༑ དེ་ཅི་སྟེ་ན། དེ་ཁོ་ན་ཉིད་ཅེས་པ་ལ་སོགས་པ་རྣམས་ཕྲད་བཞི་འདུས་དང་།   གང་ཞིག་སུ་དག་ལ། དེ་དང་དེ་རྣམས་ནི།   ཅི་ཞིག་ལྟར་སྙམ་ཡང་།   དེ་སྙེད་ཙམ་འདི་དག་ཅེས་པ་ལ་སོགས་པ་ཕྲད་ལྔ་འདུས་དང་།   སུ་ཞིག་དེ་བཞིན་སྙམ་ན།   གང་ཅི་ཙམ་ཕྱིར་ཞིང་སྟེ།   སུ་ཉིད་ཅི་ཞིག་
112.	ཚུལ་སྙམ་ཞེས་པ་ལ་སོགས་པ་ཕྲད་དྲུག་འདུས་དང་།   གང་དང་གང་ལ་དེ་ཇི་བཞིན། ཚུལ་ཇི་ལྟར་དེ་བཞིན་ཙམ་ཉིད་ཅེས་པ་ལ་སོགས་ཕྲད་བདུན་འདུས་དང་།   སུ་ཞིག་གང་ལ་དེ་སྙེད་ཚུལ་ཙམ།   ཅི་དང་ཇི་ཞིག་གང་སླད་སྙམ་ན། ཞེས་པ་ལ་སོགས་པ་ཕྲད་བརྒྱད་འདུས་སོགས་ཡོད་ཅིང་།   ཕྲད་ཅེས་པ་རྩ་བའི་ཡི་གེ་གསལ་བྱེད་ཉེར་དགུ་བོ་ལ་དབྱངས་དང་མིང་མཐའ་དྲང་བ་སྦྱར་མ་སྦྱར་གྱི་དབང་གིས་ཕྲད་ཡིག་གི་སྒྲར་འགྱུར་བ་ཤིན་ཏུ་མང་བས་འདིར་དེ་ལྟར་ཡོད་དོ་ཞེས་པ་མཚོན་ཕྱིར།   རང་དབང་ཅན་དང་གཞན་དབང་ཅན་དང་འདུས་པའི་ཕྲད་རྣམས་ལས་ས་བོན་ཉུང་ཤོས་ཙམ་བརྗོད་པར་ཟད་ཀྱི།   འདིར་བཤད་པ་ལས་ལྷག་པའི་ཕྲད་གཞན་མེད་ཅེས་ཐག་བཅད་པ་དང་།   འགའ་ཞིག་ཡོད་ཤས་ཆེ་སྙམ་པ་དང་།   འདིར་བཤད་པ་ལ་དཔགས་ན་ཡི་གེ་དང་མིང་ཐམས་ཅད་ཀྱང་ཕྲད་ལས་འོས་མེད་ཅེས་པ་ལྟ་བུའི་ལོག་རྟོག་ངན་པའི་མཐའ་ལེགས་པར་བཀག་སྟེ།   འགྲེལ་བཤད་ཚད་ཐུབ་རྣམས་དང་།   གོང་མའི་དཔེ་རྒྱུན་ཁུངས་དག་རྣམས་ལེགས་པར་གཟིགས་རྟོགས་ཀྱིས་གཟུ་བོའི་བློ་ཡིས་ཡང་ཡང་དཔྱད་ཅིང་། བཤེས་གཉེན་མཁས་པའི་ཞལ་གྱི་བདུད་རྩི་ཅི་ཐོབ་གང་ཐོབ་ལ་ལེགས་པར་འབད་ན། བོད་བྱིངས་ཀྱི་བརྗོད་དོན་སུམ་རྟགས་སྨྲ་བའི་དབང་པོར་འགྱུར་བ་གདོན་མི་ཟ་བས་རང་དང་སྐལ་མཉམ་གྱི་བུ་སློབ་དག་ལས་སྨོན་གྱི་དབང་གིས་ཡོད་སྲིད་ན།   རྟོགས་པའི་ཡོན་ཏན་གྱི་གཞི་མ་ལུང་གི་ཆོས་ཀྱི་བརྗོད་བྱ་རྗོད་བྱེད་མ་ནོར་བར་སྟོན་པའི་ལམ་བཟང་འདི་ལ་འཇུག་པར་རིགས་ཤིང་། དེ་ལ་ངེས་པར་ཞུགས་ཤིག་ཅེས་སྣོད་ལྡན་མཉན་པར་ཡང་བསྐུལ་བ་
113.	ལགས་སོ། གཞན་ཡང་།    གང་ལ་ལ་ཞེས་པ་བསྡུས་པའི་གང་ལ་དང་གལ། གང་ལ་ཞེས་པ་ཞེས་པ་བསྡུས་པའི་གལ། ཅིའང་ཞེས་པ་བསྡུས་པའི་ཅང་། འོ་ན་ཞེས་པ་བསྡུས་པའི་འོན་། འོ་ན་ཡང་ཞེས་པ་བསྡུས་པའི་འཔན་ཀྱང་། གང་ལ་སྟེ་ཞེས་པ་བསྡུས་པའི་གལ་ཏེ། ཞེས་པ་ལྟ་བུ་བསྡུ་བའི་ཕྲད་ཀྱི་རྣམ་པའང་མང་བོ་ཡོད་དོ། འདུས་པའི་ཕྲད་དངོས་ཤུགས་དེ་དག་ལས། ད་ནི་སྒྲ་ནི། ད་ནི་འབྱོན་པར་འགྱུར། ཞེས་པ་ལྟ་བུ་མ་འོངས་པ་དང་། ད་ནི་ཐུན་ལ་བཞུགས་སོ། ཞེས་པ་ལྟ་བུ་ད་ལྟ་བའི་དོན་ལ་འཇུག་གི་འདས་པ་ལ་མི་འཇུག་གོ དེ་ནི་སྒྲ་ནི།    གཞན་དང་ཕ་རོལ་དང་འདས་པ་དང་མ་འོངས་པ་ལ་འཇུག་པ་ལས་བདག་དང་ད་ལྟ་བ་ལ་མི་འཇུག་གོ །འོ་ན་དང་།   འོན་ཏེ་དང་།   གལ་ཏེ་དང་།   འོན་ཏེ་ན་དང་།   གལ་ཏེ་ན་དང་།   དེ་ལྟ་ན་ཞེས་པའི་སྒྲ་ནི།   དཔེར་ན། འོ་ན་དམིགས་རྣམས་ཅི་འདྲ། འོན་ཏེ་བཤད་པ་དང་དེ་རུང་ངམ། གལ་ཏེ་གཉེན་པོ་མེད་ན།
114.	འོན་ཏེ་བཤད་པའི་ཚུལ་གང་། གལ་ཏེ་ན་ཐལ་བར་མི་འགྱུར་རམ། དེ་ལྟ་ན་ལུང་གི་རྒྱབ་རྟེན་གང་ཡིན། ཞེས་པ་ལྟ་བུ་དོན་སྔ་མ་ཁོང་དུ་ཆུད་ནས་ཕྱི་མ་མ་ངེས་པ་འདྲི་བ་དང་། གལ་ཏེ་ན།   དེ་སྟེ་ན།   ཅི་སྟེ་ན།   འོན་ཀྱང་།   ཡིན་ཡང་།   ཡིན་མོད་ཀྱང་།   ཡིན་ནའང་།   ཡང་ན་ཞེས་པའི་སྒྲ་རྣམས་སྔ་མ་ལས་གཞན་དུ་འགྱུར་བ་ལའང་འཇུག་ཅིང་།    གལ་ཏེ་ན། དེ་སྟེ་ན།   འོན་ཀྱང་།   ཡིན་མོད་ཀྱང་།   ཡིན་ཡང་སྒྲ་ནི་སྐབས་འགར་མ་རངས་པའི་དོན་ལ་འཇུག་གོགང་གི་ཚེ་དང་།   གང་ཚེ་སྒྲ་ནི་རྒྱུ་མཚན་སྟོན་པ་ལ་འཇུག་ཅིང་།   འདི་ལྟ་སྟེ་ཞེས་པའི་སྒྲ་ནི་འཆད་འགྱུར་རྣམས་འབྱུང་བའི་མཚམས་སྦྱོར་ལ་འཇུག་གོདེ་བས་ན།   དེས་ན། དེ་ལྟ་བས་ན། དེ་ལྟས་ན། དེ་ཉིད་ཀྱིས་ན།   གང་གིས་ན།   ཞེས་པ་རྣམས་ནི་རྣམ་དབྱེ་གསུམ་པ་དང་འབྲེལ་བའི་གཏན་ཚིགས་ཀྱི་དོན་སྟོན་པ་དང་།   དེ་གང་ལས།   གང་ཅི་ལས།   དེ་སུ་ལས། དེ་ནས་ནི།   དེ་ལས། འདི་ལས་ཞེས་པ་རྣམས་ནི་རྣམ་དབྱེ་ལྔ་པ་དང་འབྲེལ་བའི་གཏན་ཚིགས་ཀྱི་དོན་དང་།   དེའི་ཕྱིར།   དེའི་སླད། དེའི་ཆེད།   དེའི་དོན་ཞེས་པ་རྣམས་ནི་རྣམ་དབྱེ་དང་བཞི་པ་དང་འབྲེལ་བའི་གཏན་ཚིགས་ཀྱི་དོན་སྟོན་པ་ལ་འཇུག་སྟེ།   ཞིབ་ཅིང་མཐའ་ཆོད་པར་གོང་མའི་གསུང་སྒྲོས་དང་། བླ་མའི་ཞལ་གདམས་
115.	ཀྱི་རྒྱུན་དང་། རང་བློའི་རྩལ་གསུམ་འཛོམས་པ་ལ་བརྟེན་ནས་ཤེས་པར་བྱོས་ཤིག[ག༢ང༣]   གསུམ་པ་བསླབ་ཚུལ་ལ་མཁས་པར་བྱ་དགོས་པར་གང་ལས་བསྟན་པ་ལ་ལྔ།   [ང༣ཅ༡]   ཚིགས་བཅད་ཇི་འགྲོལ་བའི་རིམ་པ་མདོར་བསྟན་པ།    [ང༣ཅ༢]   བརྡ་སྤྲོད་འདིར་རྗེས་འཇུག་ཤིན་ཏུ་གལ་ཆེ་བར་བསྟན་པ།    [ང༣ཅ༣]   དེ་ལ་ལེགས་པར་བསླབས་པའི་ཕན་ཡོན་བསྟན་པ།   [ང༣ཅ༤]   ཇི་ལྟར་བསླབ་པའི་ཚུལ་རྒྱས་པར་བཤད་པ།   [ང༣ཅ༥]   སྣོད་ཀྱི་ཁྱད་པར་བསྟན་པ། [ང༣ཅ༡]   དང་པོ་ནི།   ཕྱི་ནང་གི་རིག་པའི་གནས་རྣམས་སྟོན་པའི་གཞུང་རྣམས་ལ་རྐང་པར་བཅད་པའི་ཚིགས་སུ་བཅད་པ་མཐའ་ཡས་པ་ཡོད་པས་དེ་དག་རྣམས་ནི་རྐང་པའི་ཚིགས་ལེགས་པར་བསྡེབས་པའི་དབང་གིས་བར་མཚམས་རྣམས་སུ་རྣམ་དབྱེ་སུ་ལ་སོགས་པ་བཅོ་ལྔ་དང་།   ནི་སྒྲ་སོགས་ཕྲད་ཇི་སྙེད་པ་སྦྱོར་དགོས་པ་རྣམས་དོན་ལ་ཐོབ་པར་བྱས་ཏེ།   རྣམ་དབྱེ་དང་ཚིག་ཕྲད་ཅུང་ཟད་དེ་གཅིག་གམ་གཉིས་གསུམ་རེ་བསྡུས་པར་གྱུར་བ་ཡོད་ན་ཡང་ཞེས་པ་སྟེ།   དེ་ཡང་དཔེར་བརྗོད་ན།    བརྗོད་དོན་རྗེས་འབྲེལ་ཚིག་དཔྱད་པས། ཞེས་པ་ལྟ་བུ་རྐང་པར་བཅད་དེ་བར་གྱི་རྣམ་དབྱེ་དང་ཚིག་ཕྲད་བསྡུས་པ་རྣམས་ལ།   གང་གི་ཚིག་སྣ་བསྡུས་པ་དེ་དང་དེ་ནི་རྒྱས་བཤད་ཀྱི་སྐབས་སུ་ཇི་ལྟར་བཤད་ཀྱང་སྦྱོར་བ་དེ་བཞིན་ཏེ།   བརྗོད་བྱའི་དོན་དང་རྗེས་སུ་འབྲེལ་བའི་རྗོད་བྱེད་ཀྱི་ཚིག་ལ་ཡང་ཡང་དཔྱད་པས།   ཞེས་པ་ལྟ་བུ་རྐང་པ་བསྡུས་པ་བཀྲོལ་ནས་རྣམ་དབྱེ་དང་ཚིག་ཕྲད་སྦྱར་དུ་ཡོད་པ་རྣམས་བསྣན་པའི་སྒོ་ནས་མིང་དང་ཚིག་ལེགས་པར་སྦྱར་ཏེ། 
116.	   རང་གིས་བསམ་པ་དང་། སྣོད་ལྡན་གཞན་པ་བཤད་པའི་དོན་དུ་མ་ནོར་བར་དགྲོལ་བར་བྱ་བ་ཡིན་ནོ། [ང༣ཅ༢]    གཉིས་པ་བརྡ་སྤྲོད་འདིར་རྗེས་འཇུག་ཤིན་ཏུ་གལ་ཆེ་བར་བསྟན་པ་ནི།    མིང་དང་ཚིག་རྣམས་སྦྱོར་བའི་ཚེ།   མིང་གཞིའི་སྔོན་དུ་རྗེས་འཇུག་གི་ཡི་གེ་ལྔ་ལས་གང་ཡང་རུང་བ་ཞིག་ཡོད་དམ་མེད་ཀྱང་རུང་བ་སྟེ་ཆོག་ལ།    མིང་གཞིའི་ཡི་གེ་སྟེ་གསལ་བྱེད་ཀྱི་ཡི་གར་གང་རུང་བ་གཅིག་དང་ལྡན་པ་རྐྱང་པ་དང་།   རྐྱང་པ་དེ་ལའང་།   ར་ལ་ས་གསུམ་གང་རུང་གི་མགོ་ཅན་ནམ།   ཡ་ར་ལ་ཝ་གང་རུང་འདོགས་སུ་ཡོད་པས།    ཉིས་འབྲེལ་དུ་ཡོད་དམ།   མགོ་འདོགས་གཉིས་ཀ་ཡོད་པས་སུམ་འབྲེལ་དུ་ཡོད་པ་དང་།   དེ་རྣམས་ལ་ཨཱ་ལི་སྟེ་དབྱངས་ཨ་དང་དབྱངས་ཀྱི་བརྡ་ཆད་གུག་གུ་སོགས་བཞི་ལས་གང་དང་འབྲེལ་བ་སྟེ་སྦྱར་བ་ཡོད་ན་ཡང་།   རྗེས་འཇུག་གི་ཡི་གེ་བཅུ་བོ་ལས་གང་ཡང་རུང་བ་ཞིག་མཐའ་རྟེན་དུ་མ་ཞུགས་ན།   མིང་གཞིའི་ཡི་གེ་ཙམ་དུ་གནས་པ་ལས་དོན་གྱི་ངོ་བོ་གཞན་སྟོན་པར་ནུས་པའི་མིང་དུ་སྦྱོར་བ་ཡི་ཚུལ་ནམ་ཡང་ཡོད་མི་སྲིད་ན་ཚིག་ཏུ་སྦྱར་རྒྱུ་མེད་པ་ལྟ་ཅི་སྨོས་སོ། དེ་ཡང་དཔེར་བརྗོད་ན།    མ།   ཀ།   ལྟ་བུ་མིང་གཞི་ལ་སྔོན་འཇུག་མེད་པ་དང་།   བཀ། མཉ།   ལྟ་བུ་འཕུལ་ཡོད་པ་དང་བཅས་མིང་གཞི་རྐྱང་པ་ཡིན་ཞིང་།   སྣ། བགྲ། ལྟ་བུ་མིང་གཞི་ཉིས་འབྲེལ་དང་།   རྐྱ། བསྒྲ། ལྟ་བུ་མིང་གཞིའི་ཡི་གེ་སུམ་འབྲེལ་ཡིན་ལ། པོ། མཉེ།   ལྐོ།   བསྒྲུ།   རྐྱེ།   ཀི   བགྲེ།   ལྡ།    ལྟ་བུ་མིང་གཞི་དབྱངས་
117.	ལྡན་རྣམས་ཏེ། དེ་རྣམས་རང་ཅག་གི་ངག་ཏུ་བརྗོད་རྒྱུ་ཡོད་པ་ནི།   ཨའི་དབྱངས་སམ་གུག་གུ་སོགས་ཀྱི་ཡན་ལག་དང་ལྡན་པའི་དབང་གིས་གསལ་བྱེད་ཀྱི་ཆ་དང་འདྲ་བའི་ཡི་གེའི་རྗོད་པ་ཙམ་ཡིན་གྱི།   རྗེས་འཇུག་མ་སྦྱར་བར་དུ་ཡི་གེར་གནས་པ་ལས་མིང་གི་དོན་སྟོན་པ་གཏན་ནས་མེད་དོ། དེ་དག་མིང་དུ་བསྒྲུབ་ཆེད་རྗེས་འཇུག་བཅུ་ལས་གང་ཡང་རུང་བ་སྦྱར་བ་ན།   མའ། ཀའ།   བཀའ།   མཉན།   སྣང་།   བགྲང་།   རྐྱའ།   པོག   མཉེའ།    ལྐོག   བསྒྲུབ།   རྐྱེན།   ཀིང་།   བགྲེས།   ལྡན།   ཞེས་མིང་སྟོན་པར་ནུས་པ་དང་།   འགའ་ཞིག་ལ་མིང་མཐའ་དྲངས་པས།   ཀིང་ཀཾ༑   ཀའ་བ།   པིའ་ཝང་།   ལྐའ་བ།   བསྒྲུབ་པ་ཞེས་མིང་དོན་སྟོན་པ་ཡིན་ནོ། དེས་ན་བོད་བྱིངས་འདིར་དབྱངས་སྲོག་ཞུགས་ཀྱི་ཐ་སྙད་མ་མཛད་པར།   བོད་ཡིག་ལས་མིང་འབྱུང་མི་འབྱུང་རྗེས་འཇུག་རག་ལས་པར་གསུངས་པའི་རྒྱུ་མཚན་ཤེས་དགོས་པར་ཡོད་དོ། [ང༣ཅ༣]    གསུམ་པ་དེ་ལ་ལེགས་པར་བསླབས་པའི་ཕན་ཡོན་བསྟན་པ་ལ་གཉིས།    [ཅ༣ཆ༡]    དངོས་ཀྱི་དོན་དང་།   [ཅ༣ཆ༢]    དགོས་པ་དེ་ལྡན་གྱི་དོན་ལ་ཇི་ལྟར་སྦྱོར་བའི་ཚུལ་ལོ། [ཅ༣ཆ༡] དང་པོ་ནི།   རྗེས་འཇུག་གི་ཡི་གེ་བཅུ་བོ་གང་ལ་གང་གིས་ཇི་ལྟར་ཅི་ཕྱིར་འཇུག་པར་བྱེད་པ་དང་འབྲེལ་བའི་རྣམ་དབྱེ་དང་ཕྲད་ལ་སོགས་པ་ཡི་སྒྲ་དང་དོན་གྱི་འཇུག་པ་དང་སྦྱོར་ཚུལ་ལེགས་པར་ཤེས་ན།    རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་རྣམས་ཡི་གེར་འབྲི་བར་བྱེད་པ་དང་།   ཚིག་གི་རྗོད་པ་ཤིན་ཏུ་དག་པར་ཀློག་པར་བྱེད་པ་དང་།   ཚིག་དང་དོན་རྒྱ་ཆེར་བཀྲོལ་ནས་གཞན་ལ་བཤད་པ་དང་།   ཕས་རྒོལ་ཚར་
118.	གཅོད་པའི་རྩོད་པ་དང་།   རང་གིས་གཞུང་རྩོམ་པ་ལ་སོགས་པ་རྣམས་ཀྱི་ཚེ་ན།   བརྗོད་བྱ་རྗོད་བྱེད་ཀྱི་མཚམས་སྔ་ཕྱི་ལེགས་པར་སྦྱོར་བར་བྱེད་པའི་སྒྲ་དང་དོན་རྣམས་ལ་བློ་གྲོས་ཀྱི་རྩལ་ཐོགས་པ་མེད་པར་འཇུག་ཅིང་།    ཟློས་འགལ་སོགས་ཀྱི་སྐྱོན་མེད་པར་ཚིག་དོན་སྔ་ཕྱི་འབྲེལ་ཆགས་པ་དང་འཐད་པར་ལྡན་པ་དང་ཚིག་སྦྱོར་རྨད་དུ་བྱུང་པར་སྨྲ་བ་ལ་འགྲན་ཟླ་དང་བྲལ་བའི་མཁས་པའི་མཆོག་ཏུ་གྱུར་པ་ཡིན་ནོ།   དེ་ལས་གཞན་པའི་ཕན་ཡོན་ཡང་།   སུ་ཞིག་གིས་རྗེས་འཇུག་རྣམ་པ་བཅུའི་དོན་གྱི་འཇུག་པ་ལེགས་པར་ཤེས་པ་ཡིས།   གསུང་རབ་ཀྱི་བརྗོད་དོན་རྟོགས་དཀའ་བ་རྣམས་སྔོན་བྱོན་མཁས་པའི་དཀའ་འགྲེལ་གྱི་ཚུལ་དུ་སྦྱོར་བ་སྟེ་མཛད་པ་དངོས་སུ་མ་མཐོང་ན་ཡང།   འདིའི་དོན་ནི་འདིའོ།     དེ་ལ་དེ་ཡོད་ཅེས་པའི་དགོངས་པའི་དོན་དང་མཐུན་པའི་འགྲེལ་ལུགས་སམ་སྦྱོར་བ་ཡི་ཚུལ།   རང་གི་རྣམ་དཔྱོད་ཀྱི་རྩལ་གྱིས་ལེགས་པར་འབྱེད་ཤེས་པའང་ཡིན་ནོ། [ཅ༣ཆ༢]    གཉིས་པ་དགོས་པ་དེ་ལྡན་གྱི་དོན་ལ་ཇི་ལྟར་སྦྱོར་བའི་ཚུལ་ནི།   དེ་ལྟར་རྗེས་འཇུག་གི་སྒྲ་དང་དོན་གྱི་སྦྱོར་བ་ལ་མཁས་པར་གྱུར་པ་དེའི་ཚེ་ན།    མདོ་དང་རྒྱུད་སྡེ་སོགས་ནང་རིག་ཐུན་མོང་མིན་པ་དང་།   དེ་དང་འབྲེལ་བའི་སྒྲ་སྙན་སོགས་རིག་གནས་ཐུན་མོང་གི་གཞུང་རྣམས་ལ་རྒྱབ་བརྟེན་ལུང་གི་དོན་དང་། སྒྲུབ་བྱེད་རིགས་པ་བཞིའི་སྦྱོར་བ་དང་། བསྟེན་བྱ་མཚན་ཉིད་དང་ལྡན་པའི་བླ་མ་བསམ་སྦྱོར་གཉིས་ཀྱིས་མཉེས་པར་བྱས་པ་ལས་འོངས་པའི་ཞལ་གྱི་གདམས་པའི་མན་ངག་དང་བཅས་པ་གསུམ་འདྲིལ་དུ་སྦྱར་བའི་སྒོ་ནས།    བསླབ་སྦྱོང་དཔྱད་སྟོབས་ཀྱིས་དྲང་ངེས་ཀྱི་དགོངས་དོན་མ་འདྲེས་པར་སོ་སོར་ཕྱེད་པའི་ཚུལ་གྱི་ཐོས་དོན་གདམས་
119.	ངག་ཏུ་འཆར་བའི་ངེས་ཤེས་ཀྱི་ཐོག་ཏུ་དབབ་པར་བྱ་བ་ནི་གནད་ཀྱི་དོན་པོ་ཡིན་ནོ།   [ང༣ཅ༤]   བཞི་པ་ཇི་ལྟར་བསླབ་པའི་ཚུལ་རྒྱས་པར་བཤད་པ་ནི།   རིག་གནས་གང་བསླབ་པར་བྱ་བའི་གནས་ལ་རབ་ཏུ་བརྩོན་འགྲུས་བྱེད་པའི་གང་ཟག་ལས་དང་པོ་བ་དག་གིས།    དང་པོར་སྟེ་ཐོག་མར་ཡི་གེ་རྣམས་གང་ལས་འབྱུང་བའི་གནས་དང་།   བྱུང་བའི་ཡི་གེ་དང་།   དེ་བརྗོད་ཚུལ་དང་།   སྐད་ཀྱི་གདངས་དྲག་ཞན་བར་མ་དང་།   མགོ་འདོགས་འཕུལ་རྟེན་དབྱངས་ལྡན་རྣམས་ཀྱི་སྒྲའི་ང་རོ་སྟེ་ཀློག་པའི་སྒྲ་གདངས་འདོན་ཚུལ་རྣམས་ལ་རྗོད་པ་དཔྱིས་ཕྱིན་པར་སྦྱང་ཞིང་སློབ་པར་བྱེད་དགོས་སོ། དེ་ནས་སྔོན་འཇུག་ལྔ་དང་།   རྗེས་འཇུག་བཅུ་ཡང་འཇུག་དང་བཅས་པ་དང་།   མིང་གཞི་ཡི་ཡི་གེ་ཉི་ཤུའམ་སུམ་ཅུ་དང་ཡང་བཅས་པ་གསུམ་པོ་རྣམས་ཚེག་བར་གཅིག་ཏུ་ཅི་ལྟར་རིགས་པར་སྦྱོར་བའི་སྒྲ་གདངས་ལ་བསླབ་པ་ནི།   རྗོད་པའམ་ཀློག་དག་པར་བྱེེད་པ་དག་གི་ཆེད་དུ་བསླབ་པར་བྱ་ཡིན་ནོ། དེ་ལྟར་ཀློག་ལ་ལེགས་པར་བྱང་བ་ན།   སྔོན་འཇུག་དང་ཁྱད་པར་རྗེས་འཇུག་གི་འཇུག་པ་རྟགས་འཇུག་སྐབས་སུ་བཤད་པ་ལྟར། གང་ལ་འཇུག་པ།   གང་གིས་འཇུག་པ།   ཇི་ལྟར་འཇུག་པ༑   ཅི་ཕྱིར་འཇུག་པའི་ཚུལ་དང་རྣམ་པ་བཞི་ཚན་གཉིས་པོ་ཡི་ཁྱད་པར་མ་ནོར་བར་སྒྲ་དོན་ལེགས་པར་སྦྱོར་བ་ནི།   ཐོས་བྱུང་གི་ཤེས་རབ་བསྐྱེད་པའི་ཆེད་དུ་རང་གིས་མཉན་པ་དང་།   དེ་ལ་ཡང་ཡང་དཔྱད་སྟོབས་ཀྱིས་དྲངས་པའི་བསམ་བྱུང་གི་ཤེས་རབ་བསྐྱེད་པ་དང་། ཐོས་བསམ་གྱིས་སྒྲོ་འདོགས་ལེགས་པར་བཅད་
120.	པའི་དོན་རྣམས་ཉམས་ལེན་གྱི་ལམ་གྱི་ལུས་དང་ཡན་ལག་གི་ཚུལ་དུ་ཤེས་པར་བྱས་ཏེ་སྒྲུབ་པ་ལ་བརྩོན་པ་དང་།   གདུལ་བྱ་གཞན་དག་ལ་ཡང་རྒྱ་ཆེར་ཡང་དག་པར་བསྟན་པའི་ཆེད་དུ་སྦྱར་བ་ཡིན་ནོ། མཉན་བསམ་བསྟན་པའི་ཆེད་དུ་སྦྱར།   ཞེས་པ་ལ་དཔར་མ་དང་བྲིས་མ་ཕལ་ཆེར་དུ་ཉན་ཞེས་སྔོན་འཇུག་མེད་པ་ཤ་སྟག་སྣང་མོད།   སི་ཏུའི་འགྲེལ་བར།   བྱ་བའི་ཚིག་མཉན་བསམ་བསྟན་པའི་ཞེས་མ་འཕུལ་ཅན་བཀོད་གནང་མཛད་པ་ནི།   མཁས་པའི་ཁྱད་ཆོས་བླ་ན་མེད་ཅིང་།   གོང་འོག་ཏུ་རྩ་ཚིག་གི་འབྲུ་དོན་ཁྱད་ཐོན་དུ་བཤད་པ་མཛད་པས།   མཁས་པ་རྣམས་འགྲམ་ཆུ་ལྡང་ན་དེ་ལ་ངེས་པར་ལྡང་དགོས་པ་ལགས་སོ། ལུང་དུ་སྟོན་པ་སུམ་རྟགས་ཀྱི་མན་ངག་ཁྱད་པར་ཅན་དེ་དག་རྣམས་ཀྱི་མཐུ་ཡིས་ནི།   མཐར་ཐུག་གི་འབྲས་བུ་རྫོགས་པའི་སངས་རྒྱས་ཀྱི་གོ་འཕང་ཐོབ་པའི་ཆེད་དུ། ཕྱི་ནང་ཐུན་མོང་དང་ནང་པ་ཐུན་མོང་མ་ཡིན་པའི་རིག་གནས་གང་ལ་བསླབ་པ་དེའི་དོན་མཐའ་དག   ཐབས་ཤེས་ཡོངས་སུ་རྫོགས་པའི་ས་ལམ་ལ་གཙོ་ཕལ་ལམ་དངོས་དང་བརྒྱུད་པས་འཇིག་པ་ལེགས་པར་ཕྱེད་པའི་ཚུལ་གྱིས་གཏན་ལ་དབབ་པར་བྱ་བ་ནི་ཤིན་ཏུ་གལ་ཆེའོ། བསླབ་པའི་རིམ་པ་ཇི་ལྟར་བཤད་པ་འདི་ཡིས་ནི།   སྐྱེས་བུ་གང་སུ་ཞིག་ཡིན་ཡང་།   སུམ་རྟགས་ལ་བརྟེན་པའི་རིག་གནས་ཆེ་ཆུང་གང་དང་གང་ལ་འབད་པ་ཆུང་ངུ་སྟེ་ཅུང་ཟད་ཙམ་ཞིག་བྱས་པས་ཀྱང་།   ཐོས་བསམ་ལས་བྱུང་བའི་ཤེས་རབ་མྱུར་དུ་སྟེ་རིང་པོར་མི་ཐོགས་པར་སྐྱེས་པ་ལ་བརྟེན་ནས། མ་རྟོགས་ལོག་རྟོག་ཐེ་ཚོམ་སོགས་ཀྱི་མཐའ་ལས་གྲོལ་བར་འགྱུར་
121.	ན། བརྡར་ཤ་ཆོད་ངེས་ཀྱི་བསླབས་སྦྱངས་བགྱིས་པ་རྣམས་སྨོས་མི་དགོས་པའི་ཕྱིར་རོ།   རྒྱུ་མཚན་དེ་ཉིད་ཀྱི་ཕྱིར་ན་དང་པོར་སུམ་ཅུ་པ་དང་རྟགས་ཀྱི་འཇུག་པ་ཡན་ལག་དང་བཅས་པ་འདི་ཉིད་ཀྱི་གཞུང་ལ་བསླབ་སྦྱང་བྱ་བའི་ཐབས་ལ་བརྩོན་པར་བྱའོ།   སུམ་རྟགས་ཀྱི་དོན་མ་ནོར་བར་ཁོང་དུ་ཆུད་དེ་གཞན་དྲིང་མི་འཇོག་པའི་སྤོབས་པ་ཐོབ་པ་ན།   དེ་ཙམ་གྱིས་ཆོག་ཤེས་མི་བྱ་བར་སླད་ནས་ཀ་ལཱ་པ་དང་ཙནྡྲ་པ་དང་།   དབྱངས་ཅན་གྱི་མདོ་སོགས་སྒྲ་རིག་དང་། གཟོ་དང་གསོ་བ།   སྙན་ངག་སྐར་རྩིས་ཀྱི་སྡེབ་སྦྱོར་སོགས་རིག་གནས་ཀྱི་གཞུང་རྒྱས་པ་གཞན་རྣམས་ལའང་འབད་རྩོལ་དང་ལེན་གྱིས་མཉན་བསམ་སྦྱང་བའི་སྒོ་ནས་མཁས་པར་བྱས་ཏེ་ལེགས་པར་རྟོགས་ནས།   ཚད་མ་རིག་པ་དང་ནང་དོན་སྡེ་སྣོད་སོགས་བསླབ་པར་བྱ་བའི་གནས་གང་ལ་མངོན་འདོད་ཀྱི་དད་པ་ཡོད་པ་ཡི།    གཞུང་གང་དང་གང་ཡིན་པ་དེ་དང་དེ་ཉིད་མིང་དོན་མཐུན་པའི་བླ་མ་དགེ་བའི་བཤེས་གཉེན་མཁས་པ་དག་ལས་ཚུལ་བཞིན་དུ་མཉན་བསམ་སོགས་ལ་བརྟེན་ནས། གནས་སྐབས་ཀྱི་དོན་རྟོགས་པ་དང་མཐར་ཐུག་གི་འབྲས་བུ་ཐོབ་པའི་ཐབས་ལ་ངེས་པར་འཇུག་པར་གྱིས་ཤིག[ང༣ཅ༥]    ལྔ་པ་སྣོད་ཀྱི་ཁྱད་པར་བསྟན་པ་ལ་གཉིས།    [ཅ༥ཆ༡]    གཟུང་བྱའི་མཚན་ཉིད་རྒྱས་པར་བཤད་པ།   [ཅ༥ཆ༢]   སྤང་བྱ་མདོ་ཙམ་བསྟན་པའོ།   [ཅ༥ཆ༡]   དང་པོ་ནི།   རྗེས་སུ་གཟུང་བྱའི་སློབ་མ་གང་ཞེ་ན།    རང་ལ་བརྡ་སྤྲོད་སོགས་མ་ནོར་བར་སྟོན་པའི་སློབ་དཔོན་ལ་ནི་དེ་ཉིད་དེ་སློབ་
122.	དཔོན་དུ་འཛིན་པར་བྱེད་ཅིང་། ཕྱི་བཤོལ་གྱི་ལེ་ལོ་དང་།   དོན་མེད་པའི་བྱ་གཞག་གཞན་ལ་གཡེང་བ་སྟེ་འཇུག་ཅིང་འཕྲོ་བ་རྣམ་པར་སྤངས་པ་དང་།   རྒྱུད་འཇམ་ཞིང་དུལ་བ་དང་རྣམ་དཔྱོད་ཀྱི་དཀྱེལ་ཆེ་ཞིང་ངང་རིང་བས་ན་ཟོ་སྟེ་རང་བཞིན་བཟང་བ་དང་།   མི་ཕྱེད་པའི་དད་པ་གསུམ་ལ་རབ་ཏུ་བརྟེན་པ་སོགས།   བཤད་པ་དང་མ་བཤད་པའི་སློབ་མའི་མཚན་ཉིད་གཞན་རྣམས་དང་ཡང་ལྡན་པའི་སྐྱེས་བུ་དེ་ཡིས་ནི།    ལུང་དུ་སྟོན་པ་སོགས་ཀྱི་ཚིག་དོན་དཀའ་གནད་དང་བཅས་པ་དཀའ་ཚེགས་མེད་པར་མྱུར་དུ་རྟོགས་པར་འགྱུར་བ་ཡིན་ཏེ།    དེ་འདྲ་བའི་སློབ་མ་ལ་ནི།   སྐབས་སུ་གང་བབ་པའི་བསླབ་བྱའི་གནས་རྣམས་དུས་དུས་སུ་བརྩེ་བས་འདོམས་པར་བྱ་བ་ཡིན་ནོ།   [ཅ༥ཆ༢]    གཉིས་པ་སྤང་བྱ་མདོ་ཙམ་བསྟན་པ་ནི།     སྤང་བྱའི་སློབ་མ་གང་ཞེ་ན།   གང་ཟག་གཅིག་ཤོས་ཏེ་སློབ་མའི་མཚན་ཉིད་བཤད་པ་དེ་དག་དང་མི་ལྡན་པས་བསླབ་པའི་གནས་རྣམས་ལས་རིང་དུ་འགྱུར་པ་དང་།   སྐལ་བ་དམན་པ་དང་།   གལ་ཏེ་བསླབ་བྱའི་གནས་ལ་ཞུགས་ཀྱང་སྒྱིད་ལུག་པ་དང་།   འབད་རྩོལ་མེད་པས་སླར་ལྡོག་པར་འགྱུར་བ་སོགས་ཀྱི་སྐྱོན་དང་བཅས་པ་སྟེ།    དེ་འདྲ་བའི་སློབ་མ་ངན་པ་རྩལ་ཧྲུལ་ལྟ་བུ་རྣམས།   མཁས་པའི་སྐྱེས་བུ་རྣམས་ཀྱིས་རེ་ཞིག་རྗེས་སུ་མི་འཛིན་པའོ། [ཁ༢ག༣]    གོང་གི་ས་བཅད་གསུམ་པ་བརྩམས་པའི་དགེ་བ་བསྔོ་བ་ནི།    དེ་ལྟར་གངས་ཅན་སྐད་དུ་ཉེ་བར་མཁོ་བའི་བརྡ་སྤྲོད་ཀྱི་རྩ་གཞུང་བཤད་པའམ་བརྩམས་ཟིན་པ་ཉིད་དེ།   འདིར་འབད་པའི་དགེ་ཚོགས་ཇི་སྙེད་བསགས་པ་འདིས།   དུས་དེང་ནས་བཟུང་སྟེ་རྒྱལ་བའི་མདོ་སྔགས་
123.	ཀྱི་བསྟན་པ་རིན་པོ་ཆེ།   བྷོ་ཊའི་ལྗོངས་འདིར་ཇི་སྲིད་གནས་པ་དེ་སྲིད་དུ་མཁས་ཤིང་གྲུབ་པའི་སྐྱེས་བུ་དམ་པ་བར་མ་ཆད་པར་བྱོན་པ་རྣམས་ཀྱིས།   བརྡ་སྤྲོད་པ་སོགས་རིག་གནས་ཀྱི་ཚིག་དོན་མན་ངག་མཐའ་དག་པ།    སྐལ་ལྡན་གྱི་གདུལ་བྱ་ལུས་ཅན་ཀུན་ལ་བཤད་པ་དང་སྒྲུབ་པའི་ཚུལ་གྱིས་ལེགས་པར་བརྒྱུད་དེ་མདོ་རྒྱུད་ཀྱི་གཞུང་ལུགས་རྒྱ་མཚོ་ལྟར་ཟབ་ཅིང་བརླིང་བའི་དགོངས་དོན་ཕྱིན་ཅི་མ་ལོག་པར་རྟོགས་པའི་སྒོ་ནས་རྒྱལ་བའི་བསྟན་པ་རིན་པོ་ཆེ་ཡུན་རིང་དུ་གསལ་ཞིང་རྒྱས་པར་བྱེད་ནུས་པར་གྱུར་ཅིག། [ཀ༡ཁ༣]    རྩ་བའི་ས་བཅད་གསུམ་པ་འཇུག་གི་དོན་ནི།    བྱཱ་ཀ་ར་ཎའི་རྩ་བ་ཡི་གེ་ཨཱ་ལི་ཀཱ་ལི་གཉིས་ཞེས་པ་ནས།    ཅིག་ཤོས་དེ་ལས་ལྡོག་པའོ།    ཞེས་པའི་བར་གྱི་གཞུང་དངོས་ལ་ཤོ་ལོ་ཀ་བུག་བགྲོད་དང་རྐང་པ་གསུམ།   ཁོ་བོས་ཉམས་འཆར་གྱིས་བསྐངས་པའི་རྐང་པ་དང་བཅས་ན་མཁའ་མེ་ཁྲིགས་སེ་ཡོད་པས་སུམ་ཅུ་པ་ཞེས་བྱ་བ་འདི་ནི་བསིལ་ལྡན་ལྗོངས་ཀྱིི་དང་པོའི་སློབ་དཔོན་རིག་པ་སྨྲ་བ་ཨ་ནུས་མཛད་པ་རྫོགས་སོ། ། ། །སྨྲས་པ། 			རྒྱལ་གསུང་མདོ་རྒྱུད་དགོངས་དོན་རྣམས། །			བྷོ་ཊའི་སྐད་བྱིངས་ལ་བརྟེན་ནས། །			ལེགས་པར་རྟོགས་བྱེད་བརྡ་སྤྲོད་ནི། །			སུམ་རྟགས་ལས་གཞན་གང་ཞིག་ཡོད། །ཅེས་པ་ནི་བར་སྐབས་སུ་ངལ་བསོས་པའི་ཚིགས་སུ་བཅད་པའོ། །   ། །	
124.				༄༅། ། རྟགས་ཀྱི་འཇུག་པའི་འགྲེལ་བ། <ཀ2> གཉིས་པ་རྟགས་ཀྱི་འཇུག་པའི་ཚིག་དོན་བཤད་པ་ལ་གསུམ། <ཀ2ཁ1> ཀླད་ཀྱི་དོན།   <ཀ2ཁ2> གཞུང་གི་དོན། <ཀ2ཁ3> མཇུག་གི་དོན་ནོ། <ཀ2ཁ1> དང་པོ་ནི།     རྒྱ་གར་འཕགས་པའི་ཡུལ་གྱི་ལེགས་སྦྱར་སྐད་དུ། བྱཱ་ཀ་ར་ཎ་ནི་ལུང་དུ་སྟོན་པ། ལིངྒ་ནི་རྟགས། ཨ་བ་ཏཱ་ར་ནི་འཇུག་པ། དེ་གཉིས་མཚམས་སྦྱར་བས་ལིངྒཱ་བ་ཏཱ་ར་རྟགས་ཀྱི་འཇུག་པ། ནཱ་མ་ནི་མིང་འདི་ཞེས་བྱ་བའོ། དེ་བསིལ་ལྡན་བོད་གདོང་དམར་ཅན་གྱི་སྐད་དུ་བསྒྱུར་ན། ལུང་དུ་སྟོན་པ་ཞེས་པའི་ལུང་གི་དོན་ནི་བཤད་ཟིན་ལ། དེ་སྟོན་པ་ལ་ཕོ་མོ་མ་ནིང་གི་རྟགས་ཀྱི་ཁྱད་པར་ལས་རྗོད་བྱེད་སྒྲ་དང་བརྗོད་བྱའི་དོན་ལ་འཇུག་པའི་རིམ་པ་མི་འདྲ་བའི་ཚུལ་གསལ་བར་བྱེད་པའི་གཞུང་ཞེས་བྱ་བ་ཉིད་དོ། །   <ཀ2ཁ2> གཉིས་པ་གཞུང་གི་དོན་ལ་གསུམ། <ཁ2ག1> བསྟན་བཅོས་བརྩམ་པ་ལ་འཇུག་པའི་ཡན་ལག <ཁ2ག2> བསྟན་བཅོས་ཀྱི་ལུས་དངོས་བཤད་པ། <ཁ2ག3> དོན་མཐར་ཕྱིན་པའི་དགེ་བ་བསྔོ་བའོ། །    <ཁ2ག1> དང་པོ་ནི། བྱཱ་ཀ་ར་ཎའི་དབང་ཕྱུག་མགོན་པོ་འཇམ་པའི་དབྱངས་ལ་ཕྱག་འཚལ་ལོ། འདི་དང་སུམ་ཅུ་པའི་སྨྲ་བའི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ་ཞེས་པ་གཉིས་འགྱུར་ཕྱག་ཏུ་མི་
125.	འདོད་པ་ནི། དང་པོའི་སློབ་དཔོན་ཐུ་མིས་བོད་སྐད་དུ་བརྩམས་ཤིང་། ལོ་ཙཱ་བ་དག་གིས་བོད་སྐད་ལས་བོད་སྐད་དུ་བསྒྱུར་བ་མི་སྲིད་པའི་དང་། ཐུ་མིའི་སྔོན་དུ་ལོ་ཙཱ་བའི་མིང་ཡང་མེད་པའི་ཕྱིར། འགྱུར་ཕྱག་ཅེས་པའི་ས་བཅད་མི་བཀྲམ་པ་དེ། མཁས་པའི་དབང་པོ་ཨ་ལག་ཤའི་ལྷ་རམས་པ་ངག་དབང་བསྟན་དར་དང་། བླུན་པོའི་དབང་པོ་བདག་གཉིས་ཀྱི་ལུགས་སོ། ལུང་ཆོས་ཀྱི་ཚུལ་སྨྲ་བའི་སྐྱེས་བུ་མཆོག་ཏུ་གྱུར་ཅིང་། རྟོགས་པའི་ཆོས་ཀྱི་ཟབ་དོན་སྨྲ་བའི་དབང་ཕྱུག་ཀུན་གྱི་ནང་ནས་ཆོས་ཀྱི་རྒྱལ་པོ་ཆེན་པོ། ཤེས་བྱ་ཇི་ལྟ་བ་དང་ཇི་སྙེད་པའི་ཆོས་ཐམས་ཅད་མཁྱེན་ཅིང་གཟིགས་པའི་སངས་རྒྱས་བཅོམ་ལྡན་འདས་ལ་ཕྱག་འཚལ་ལོ། འདིར་རྩོམ་པར་དམ་བཅའ་མ་གསུངས་པ་ནི། རྩ་བ་སུམ་ཅུ་པར་དམ་བཅས་པས་ཡན་ལག་གི་བསྟན་བཅོས་ཕྱི་མ་བདུན་འཕྲོས་དོན་ཡིན་པའི་གནད་ཀྱིས་ཡིན་ནོ། ། <ཁ2ག2> གཉིས་པ་བསྟན་བཅོས་ཀྱི་ལུས་དངོས་བཤད་པ་ལ་གཉིས། <ག2ང1> སྡེ་ཚན་ལྔ་རུ་དྲིལ་ཚུལ་དང་། <ག2ང2> ཇི་ལྟར་འཇུག་པའི་ཚུལ་བཤད་པའོ། ། <ག2ང1> དང་པོ་ནི། སྤྱིར་བཏང་མིང་གཞི་གསལ་བར་བྱེད་པའི་ཕོ་ཡི་ཡི་གེ་ཀ་ནས་ཧའི་བར་རྗོད་པའི་རླུང་ཤུགས་གསལ་ཞིང་གྲིམ་པས། མོ་དང་མ་ནིང་གི་རྟགས་དང་བྲལ་བ་འབའ་ཞིག་ལ་ནི། རྩ་བ་སུམ་ཅུ་པར་བཤད་པ་བཞིན་སྡེ་བ་ཕྱེད་དང་བརྒྱད་དུ་གནས་པའང་། གསལ་བྱེད་ནང་གསེས་ཀྱིས། ཕོ་དང་། མ་ནིང་དང་། མོ་དང་། ཤིན་ཏུ་མོ་དང་། མོ་གཤམ་སྟེ་སྡེ་ཚན་རྣམ་པ་ལྔ་རུ་དྲིལ་བར་བྱས་ལ། ཨ་དང་བཅས་པར་དྲིལ་
126.	བའི་ཡི་གེ་སུམ་ཅུ་ཐམ་པ་ལ་ནི། སླར་ཡང་ཕོ་དང་། མོ་དང་། མ་ནིང་གི་རྟགས་ཅན་གསུམ་དུ་དབྱེ་བར་བྱ་དགོས་སོ། འོ་ན་སྡེ་ཚན་ལྔ་རུ་དྲིལ་ཚུལ་གང་ཞེ་ན། སླར་ཡང་བཤད་པར་བྱ་སྟེ། ཕོ་ཡི་སྡེ་ཚན་དང་། མ་ནིང་གི་སྡེ་ཚན་དང་། མོ་ཡི་སྡེ་ཚན་དང་ནི། ཤིན་ཏུ་མོ་ཡི་སྡེ་ཚན་དང་བཞི་པོ་རེ་རེ་ལ་ཡི་གེ་བཞི་རུ་སྦྱར་བའི་ཚུལ་ནི། སྡེ་བ་བཞི་པ་པ་སྡེ་ཡན་ཆད་ཀྱིས་དབྱེ་བར་བྱ་སྟེ། དེ་ཡང་པ་སྡེ་ཡན་གྱི་སྡེ་བ་བཞིའི་དང་པོའི་ཡི་གེ ཀ་ཅ་ཏ་པ་བཞི་ནི་སྡེ་ཚན་དང་པོ་ཕོ་ཡིག་དང་། སྡེ་བ་བཞིའི་གཉིས་པ་ཁ་ཆ་ཐ་ཕ་བཞི་ནི་སྡེ་ཚན་གཉིས་པ་མ་ནིང་གི་ཡི་གེ་དང་། སྡེ་བ་བཞིའི་གསུམ་པ་ག་ཇ་ད་བ་བཞི་ནི་སྡེ་ཚན་གསུམ་པ་མོ་ཡིག་ཡིན་ནོ། སྡེ་བ་བཞིའི་བཞི་པ་ང་ཉ་ན་མ་བཞི་ནི་སྡེ་ཚན་བཞི་པ་ཤིན་ཏུ་མོ་ཡིག་ཡིན་ནོ། དེ་ལྟར་ཡི་གེ་བཅུ་དྲུག་དྲིལ་བའི་ལྷག་མ་ཨ་དང་བཅས་པའི་ཡི་གེ་བཅུ་བཞི་གནས་པ་ལ།   ཙ་དང་སོགས་ཁོངས་ན་ཚ་དང་ཛ་སྟེ་གསུམ་པོ་ནི་ཅ་དང་སོགས་སྒྲས་ཆ་དང་ཇ་གསུམ་དང་སྦྱར་བས་ཙ་ནི་ཕོ། ཚ་ནི་མ་ནིང་། ཛ་ནི་མོ་ཡི་སྡེ་ཚན་དང་། ཝ་ཡིག་ནི་བ་དང་སྦྱར་བས་མོ་ཡི་སྡེ་ཚན་དུ་གོ་བར་བྱ་ཞིང་། དེའི་ལྷག་མ་ཞ་ཟ་འ་ཡ་ཤ་ས་སྟེ་དྲུག་ནི་སྡེ་ཚན་གསུམ་པ་མོ་རུ་སྦྱར་བར་བྱའོ། ར་ལ་ཧ་གསུམ་ནི་མོ་གཤམ་གྱི་སྡེ་ཚན་དུ་འགྲོ་སྟེ། མིང་གཞན་མ་ནིང་མཚན་མེད་ཅེས་ཀྱང་བྱ་སྟེ་སྡེ་ཚན་ལྔ་པ་ཡིན་ནོ། དེས་ན་གསལ་བྱེད་ཀྱི་ཡི་གེ་ཀ་ཅ་ཏ་པ་ཙ་རྣམས་མིང་གཞིར་སོང་བའི་ཚེ་རྗོད་པའི་རླུང་ཤུགས་ཤིན་ཏུ་གྲིམ་ཞིང་དྲག་པས་ཕོ་དང་། ཁ་ཆ་ཐ་ཕ་ཚ་རྣམས་མིང་གཞིར་སོང་བའི་ཚེ་རྗོད་པའི་རླུང་ཤུགས་གྲིམ་ལྷོད་རན་པས་མ་ནིང་དང་། ག་ཇ་ད་བ་ཛ་ཝ་ཞ་ཟ་འ་ཡ་ཤ་ས་སྟེ་བཅུ་གཉིས་རྣམས་མིང་གཞིར་སོང་བའི་ཚེ་རྗོད་པའི་རླུང་
127.	ཤུགས་ཅུང་ཟད་ལྷོད་པས་མོ་དང་། ང་ཉ་ན་མ་བཞི་ནི་མིང་གཞིར་སོང་བའི་ཚེ་རྗོད་པའི་རླུང་ཤུགས་ཆེས་ལྷོད་པས་ཤིན་ཏུ་མོ་དང་། ར་ལ་ཧ་རྣམས་མིང་གཞིར་སོང་བའི་ཚེ་རྗོད་པའི་རླུང་ཤུགས་ཆེས་ཤིན་ཏུ་ལྷོད་པས་མོ་གཤམ་གྱི་སྡེ་ཚན་དུ་བཞག་ཅིང་། དེ་གསུམ་སྐད་ཀྱི་གདངས་དང་བྱེད་རྩོལ་ཀྱང་ཞན་པ་ཁོ་ནར་གནས་པས་ན་མ་ནིང་མཚན་མེད་ཅེས་བརྗོད་དོ། ། དེ་ལྟར་སྡེ་ཚན་ལྔ་རུ་ཡི་གེ་ཉེར་དགུ་དྲིལ་བའི་དགོས་པ་ནི། དེ་རྣམས་མིང་གཞིར་འགྲོ་བའི་ཚེ་རང་རང་གི་སྐྱེ་གནས་ལས་འབྱུང་བ་ན་བྱེད་རྩོལ་དང་རླུང་ཤུགས་མི་འདྲ་བའི་ཁྱད་པར་འབྱེད་ཕྱིར་དང་། དེ་ལ་སྔོན་རྗེས་རྣམས་འཇུག་པའི་ཚེ་དེ་གཉིས་ཀྱི་སྒྲ་གདངས་ཇི་ལྟར་འཇུག་པའི་གཞི་ངོས་གཟུང་བའི་ཕྱིར་ཡིན་ལ། ཨ་ཡིག་ནི་རང་དབང་བའི་རྗོད་པ་ཅན་སེང་གེ་ལྟ་བུ་ཡིན་པ་དང་། དེ་ལ་སྔོན་འཇུག་རྣམས་གཏན་ནས་མི་འཇུག་པ་དང་། རྗེས་འཇུག་རྣམས་ལས་ག་ང་ན་ར་ལ་ཙམ་ལས་གཞན་རྣམས་ཆོས་མིང་ཁྱད་པར་བ་འགྲུབ་བྱེད་དུ་འཇུག་མི་དགོས་པ་དང་། མིང་གཞིའི་ཡི་གེ་དྲིལ་བ་རྣམས་ཀྱང་ཨ་ཡི་དབྱངས་ཀྱིས་བརྗོད་པའི་ཕྱིར། སྡེ་ཚན་ལྔར་དྲིལ་སྐབས་ཕོ་སོགས་གང་དུའང་མི་གཏོགས་པས་ན་རྟགས་མེད་པ་ཞེས་པའི་བརྡ་སྦྱར་བའོ། ། སི་ཏུ་པཎ་ཆེན་གྱི་འགྲེལ་བར། ཨ་ནི་མཚན་མེད་ཅེས་ཀྱང་བྱ། ཞེས་པ་སྡེ་བ་དག་པར་གསུངས་ནས། ཨ་ཡིག་རྟགས་མེད་དུ་འདོད་པ་དང་། མོ་གཤམ་མམ་མ་ནིང་མཚན་མེད་དུ་འདོད་པ་དང་། ཕོའི་རྟགས་ཅན་དུ་འདོད་པའི་ལུགས་གསུམ་བཀག་པ་ལྟར་དོན་ལ་གནས་མོད། མ་ནིང་མཚན་མེད་དུ་མི་འདོད་པས་མཚན་མེད་ནི་རྟགས་མེད་དུ་འདོད་པ་ལས་འོས་མེད་དེ། 
128.	སྤྱིར་མཚན་ནམ་མཚན་མ་ཞེས་པ་དོན་མང་པོ་ལ་འཇུག་ནའང་སྐབས་འདིེར་རྟགས་གསུམ་གྱི་དོན་བཤད་པས། ཨ་ཡིག་མཚན་མེད་དུ་འདོད་ཕྱིན་རྟགས་མེད་དུ་དོན་གྱིས་ཁས་ལེན་དགོས་པས་སྡེ་ཚན་ལྔར་མི་གཏོགས་པའི་ཨ་ཡིག་སློབ་དཔོན་ཐུ་མིའི་བཞེད་པ་ལས་མི་འདའ་སྙམ་མོ། དེས་ན་ལོ་ཆེན་ནམ་བཟང་པས། ཨ་ཡིག་ནི་རྟགས་མེད་པའོ། ཞེས་དང་། ས་པཎ་ཀུན་དགའ་རྒྱལ་མཚན་གྱིས་མཛད་པའི་བསྟན་བཅོས་མཁས་པའི་ཁ་རྒྱན་ལས། ཀ་ལ་སོགས་པ་རྣམས་ནི་གསལ་བྱེད་རྣམས་སོ། བཞི་བཞི་པའི་སྡེ་བ་ནི་བདུན་ནོ། ཧ་ནི་མཐར་གནས་པའོ། ཞེས་དང་། དག་ཡིག་ཟ་མ་ཏོག་ལས། ཕྱོགས་སུ་ལྷུང་བ་ཉི་ཤུ་དགུ། སུམ་ཅུ་པ་ནི་ཕྱོགས་ལྷུང་མེད། ཅེས་གསུངས་སོ། ། མཁས་དབང་བསྟན་དར་ལྷ་རམས་པའི་སུམ་རྟགས་འགྲེལ་བར། ར་ལ་ཧ་ནི་མོ་གཤམ་སྟེ། ཨ་ནི་ཀུན་གྱི་སྲོག་ཏུ་ཞུགས། ཞེས་པའི་དོན་ཡང་། དབྱངས་སྲོག་ཞུགས་ཀྱི་ཐ་སྙད་བོད་བྱིངས་ལ་མེད་པས་། ཀ་སོགས་ཉེར་དགུ་བོ་སྲོག་མེད་དང་འདྲ་བར་བརྗོད་དུ་ཡོད་པའི་དོན་ཡིན་པར་གོ་དགོས་ཏེ། དེ་ཉིད་ལས། ལྷག་མ་ཉི་ཤུ་རྩ་དགུ་ནི། ཨ་ཡི་དབྱངས་ཀྱིས་བརྗོད་པའི་ཕྱིར། ཨ་ཡང་དབྱངས་སུ་འདུ་བར་འདོད། ཅེས་ཞིབ་ཆ་ཐོན་པར་སྣང་བའི་ཕྱིར་རོ། <ག2ང2> གཉིས་པ་ཇི་ལྟར་འཇུག་པའི་ཚུལ་བཤད་པ་ལ་གསུམ། <ང2ཅ1> མདོར་བསྟན་པ། <ང2ཅ2> རྒྱས་པར་བཤད་པ། <ང2ཅ3> ཡི་གེའི་འཇུག་པ་སྤྱིའི་དགོས་པ་བསྟན་པའི་སྒོ་ནས་དོན་བསྡུ་བའོ། །  
129.		<ང2ཅ1> དང་པོ་ནི། མིང་གཞིར་འཇུག་པའི་སྡེ་ཚན་ལྔའི་ཡི་གེ་ལས་རྗེས་འཇུག་གི་ཡི་གེ་རྣམས་དབྱུང་བའི་ཆེད་དུ། ཤིན་ཏུ་མོ་དང་། མོ་གཤམ་གྱི་སྡེ་ཚན་གཉིས་མོ་ཡི་སྡེ་ཚན་གྱི་ནང་དུ་བསྡུས་པས། མིང་གཞིའི་ཡི་གེ་ཕོ་དང་མ་ནིང་དང་མོ་ཡི་སྡེ་ཚན་གསུམ་དུ་གནས་པ་ལ། མོ་ཡི་སྡེ་ཚན་གྱི་ཡི་གེ་ག་ང་ཇ་ཉ་ད་ན་བ་མ་ཛ་ཝ་ཞ་ཟ་འ་ཡ་ར་ལ་ཤ་ས་ཧ་སྟེ་བཅུ་དགུའི་ནང་ནས་ནི། མིང་གཞིའི་རྗེས་སུ་འཇུག་པའི་ཡི་གེ་ག་ང་ད་ན་བ་མ་འ་ར་ལ་ས་སྟེ་བཅུ་ནི་དབྱུང་བར་བྱ་ཞིང་། དེ་ལས་ད་ས་གཉིས་ཡང་འཇུག་ཏུའང་གོ་དགོས་སོ། རྗེས་སུ་འཇུག་པའི་ཡི་གེ་བཅུ་ཡི་ནང་ནས་ནི། མིང་གཞིའི་སྔོན་དུ་འཇུག་པའི་ཡི་གེ་ག་ད་བ་མ་འ་སྟེ་ལྔ་བོ་དབྱུང་བར་བྱ་བ་ཡིན་ནོ། ། 	 <ང2ཅ2> གཉིས་པ་རྒྱས་པར་བཤད་པ་ལ་གཉིས། ། <ཅ2ཆ1> སྔོན་འཇུག་གི་འཇུག་པ་རྒྱས་པར་བཤད་པ་དང་། <ཅ2ཆ2>རྗེས་འཇུག་གི་འཇུག་པ་རྒྱས་པར་བཤད་པའོ། <ཅ2ཆ1> དང་པོ་ལ་གཉིས། <ཆ1ཇ1> རྟགས་ཀྱི་དབྱེ་བ་མདོར་བསྟན་པ། <ཆ1ཇ2> ཕྱེ་བའི་དོན་སྤྲོས་ཏེ་བཤད་པའོ། །	<ཆ1ཇ1> དང་པོ་ནི། སྔོན་འཇུག་གི་ཡི་གེ་རྣམས་རང་རང་འཇུག་ཡུལ་གྱི་མིང་གཞིའི་ཡི་གེ་རྣམས་ཀྱི་སྔོན་དུ་སོང་བ་ན། དེ་དང་སྦྱར་བའི་དབང་གིས་ཀློག་པའི་སྒྲའི་གདངས་མི་འདྲ་བའི་ཁྱད་པར་ཡོད་པས་སྔོན་འཇུག་ལྔ་བོ་ལ་ནང་གསེས་ཀྱི་སྒོ་ནས། བ་ཡིག་མིང་གཞིའི་སྔོན་དུ་སོང་བའི་ཚེ་སྐད་ཀྱི་གདངས་དྲག་པས་ཕོ་དང་། ག་ད་གཉིས་མིང་གཞིའི་སྔོན་དུ་སོང་བའི་ཚེ་སྐད་གདངས་རན་པས་མ་ནིང་དང་། འ་ཡིག་མིང་གཞིའི་སྔོན་དུ་སོང་བའི་ཚེ་སྐད་གདངས་ཞན་པས་མོ་དང་ནི། མ་ཡིག་མིང་གཞིའི་
130.	སྔོན་དུ་སོང་བའི་ཚེ་སྐད་གདངས་ཤིན་ཏུ་ཞན་པར་འཇུག་པས་ཤིན་ཏུ་མོ་དང་བཅས་རྣམ་པ་བཞི་རུ་དབྱེ་བར་བྱའོ། ། 	དེས་ན་སྔོན་འཇུག་ལྔ་བོ་མིང་གཞིར་འགྲོ་སྐབས་རང་རང་གི་གནས་ལས་བྱེད་རྩོལ་དང་རླུང་ཤུགས་ཅུང་ཟད་ལྷོད་པ་དང་ཆེས་ལྷོད་པར་འཇུག་པའི་མོ་ཡིག་ཡིན་ཡང་། རང་ཉིད་མིང་གཞིར་མ་སོང་བར་མིང་གཞིའི་ཡི་གེ་གཞན་གྱི་སྔོན་དུ་འཇུག་པའི་ཚེ། བདེ། གསོ། དགུ། འཛི། མཐོ་ཞེས་པ་ན་རྗོད་པའི་སྐད་གདངས་མི་འདྲ་བར་འགྱུར་བ་ནི། མིང་གཞི་དང་སྔོན་འཇུག་འཛོམས་སྟོབས་ཀྱིས་ཡིན་པས་སྔོན་འཇུག་ལ་ཡང་ཕོ་སོགས་བཞིར་ཕྱེ་དགོས་བྱུང་བ་ཡིན་ནོ། ། 	དབྱེ་བ་རྣམ་པ་བཞི་བོ་དེ་དག་རེ་རེ་ལའང་འཇུག་པའི་བྱེད་པ་མི་འདྲ་བ་བཞི་རེ་བྱེད་རྒྱུ་ཡོད་དེ་ད་ལྟ་ཉིད་དུ་འཆད་པར་འགྱུར་རོ། ། 	<ཆ1ཇ2> གཉིས་པ་ཕྱེ་བའི་དོན་སྤྲོས་ཏེ་བཤད་པ་ལ་བཞི། ། <ཇ2ཉ1> མིང་གཞིའི་ཡི་གེ་གང་ལ་འཇུག་པར་བྱེད་པ། <ཇ2ཉ2>འཇུག་པ་པོ་གང་གིས་འཇུག་པར་བྱེད་པ། <ཇ2ཉ3>སྒྲའི་ཚུལ་ཇི་ལྟར་འཇུག་པར་བྱེད་པ། <ཇ2ཉ4>དགོས་པ་ཅི་ཡི་ཕྱིར་དུ་འཇུག་པར་བྱེད་པའོ། ། 	<ཇ2ཉ1> དང་པོ་ནི། མིང་གི་གཞིའི་ཡི་གེ་གང་ལ་ནི་སྔོན་འཇུག་རྣམས་འཇུག་པར་བྱེད་ཅེ་ན། ཝ་འ་ར་ལ་ཧ་སྟེ་མོ་ཡིག་རྐྱང་པ་ལྔ་ཨ་དང་བཅས་པ་མ་གཏོགས། ཕོ་དང་མ་ནིང་དང་མོ་དང་ཤིན་ཏུ་མོ་སྟེ་ཡི་གེ་ཉེར་བཞི་ལ་རང་རང་གི་ཁྱད་པར་གྱིས་འཇུག་པ་ཡིན་ནོ། ། <ཇ2ཉ2> གཉིས་པ་འཇུག་པ་པོ་གང་གི་འཇུག་པར་བྱེད་པ་ལ་གཉིས།   [ཉ༢ཏ༡] དངོས་ཀྱི་དོན་དང་།   [ཉ༢ཏ༢]   ཞར་ལ་མི་འཇུག་
131.	པ་བཤད་པའོ།    [ཉ༢ཏ༡]   དང་པོ་ནི།   གང་གིས་འཇུག་པར་བྱེད་ཅེ་ན།   སྔོན་འཇུག་གི་ཡི་གེ་རྣམས་ཏེ།    དེ་ཡང་སྔོན་འཇུག་གི་ཕོ་བ་ཡིག་ནི།   མིང་གཞིའི་ཡི་གེ་ཕོ་ཀ་ཅ་ཏ་ཙ་བཞི་དང་།   མོ་ཡིག་ག་ད་ཞ་ཟ་ཨ་ས་དྲུག་སྟེ་ཡི་གེ་བཅུ་ལ་འཇུག་པ་ཡིན་ཏེ།   དཔེར་བརྗོད་ན།   བཀུ།   བཅོ། བཏུ།   བཙོ། བགོ བདེ།   བཞོ།   བཟོ།   བཤུ།   བསུ་ཞེས་པ་ལྟ་བུའོ།   སྔོན་འཇུག་གི་མོ་འ་ཡིག་ནི།   མིང་གཞིའི་ག་ཇ་ད་བ་ཛ་ལྔ་དང་།   མ་ནིང་ཁ་ཆ་ཐ་ཕ་ཚ་ལྔ་སྟེ་ཡི་གེ་བཅུ་ལ་འཇུག་སྟེ།   དཔེར་བརྗོད་ན།   འགོ། འཇི།   འདུ། འབུ། འཛི། འཁུ། འཆེ། འཐུ། འཕོ། འཚེ་ཞེས་པ་ལྟ་བུའོ། སྔོན་འཇུག་གི་མ་ནིང་ག་ད་གཉིས་པོ་ཡང་ནི། མིང་གཞིའི་ཕོ་དང་མོ་ཡིག་གཉིས་ལ་ཁྱད་པར་གྱིས་འཇུག་སྟེ།   དེ་ཡང་སྔོན་འཇུག་གི་ག་ཡིག་ནི།   མིང་གཞིའི་ཕོ་ཅ་ཏ་ཙ་གསུམ་དང་། མོ་ད་ཞ་ཟ་ཡ་ཤ་ས་དྲུག་དང་།   ཤིན་ཏུ་མོ་ཉ་ན་གཉིས་ཏེ་ཡི་གེ་བཅུ་གཅིག་དང་།   ད་ཡིག་ནི། མིང་གཞིའི་ཕོ་ཀ་པ་གཉིས་དང་།   མོ་ག་བ་གཉིས་དང་།   ཤིན་ཏུ་མོ་ང་མ་གཉིས་ཏེ་ཡི་གེ་དྲུག་ལ་འཇུག་གོ།   དཔེར་བརྗོད་ན།   གཅུ། གཏོ། གཙོ། གདུ།   གཞི། གཟུ། གཡི། གཤེ། གསེ། གཉི། གནོ་ཞེས་པ་དང་།   དཀུ། དཔེ། དགེ། དབུ། དངོ། དམུ། ཞེས་པ་ལྟ་བུའོ། སྔོན་འཇུག་གི་ཤིན་ཏུ་མོ་མ་ཡིག་ནི།   མིང་གཞིའི་མ་ནིང་ཁ་ཆ་ཐ་ཚ་བཞི་དང་། མོ་ག་ཇ་ད་ཛ་བཞི་དང་། ཤིན་ཏུ་ང་ཉ་ན་གསུམ་སྟེ་ཡི་གེ་བཅུ་གཅིག་ཉིད་ལ་འཇུག་སྟེ། དཔེར་བརྗོད་ན། མཁོ། མཆུ། མཐེ།  
132.	མཚེ། མགུ། མཇེ། མདོ།   མཛོ།   མངའ། མཉེ། མནོ་ཞེས་པ་ལྟ་བུའོ། དེ་རྣམས་ནི་མིང་གཞི་རྐྱང་པ་འཕུལ་ཚུལ་ཡིན་ལ། བརྩེགས་པ་འཕུལ་བའི་ཚེ་སྔོན་འཇུག་གི་བ་ཡིག་ཁོ་ནས་འཕུལ་བ་ཡིན་ནོ།   དེ་ཡང་མིང་གཞིའི་ཡི་གེ་ར་མགོ་ཅན་ཡིན་ན་རྐ་རྒ་རྔ་རྗ་རྙ་རྟ་རྡ་རྣ་རྩ་རྫ་སྟེ་ཡི་གེ་བཅུ་འཕུལ་ཏེ།            དཔེར་བརྗོད་ན།   བརྐུ།   བརྒ། བརྔ།   བརྗེ། བརྙ།   བརྟ། བརྡ། བརྣུ། བརྩེ། བརྫུ།   ཞེས་པ་ལྟ་བུའོ།   ལ་མགོ་ཅན་ཡིན་ན་ལྟ་ལྡ་གཉིས་འཕུལ་ཏེ།   དཔེར་བརྗོད་ན།    བལྟ། བལྡ་ཞེས་པ་ལྟ་བུའོ།                                          ས་མགོ་ཅན་ཡིན་ན་སྐ་སྒ་སྔ་སྙ་སྟ་སྡ་སྣ་སྩ་སྟེ་ཡི་གེ་བརྒྱད་འཕུལ་ཏེ།   དཔེར་བརྗོད་ན།   བསྐོ།   བསྒོ།   བསྔོ།   བསྙེ། བསྟི།   བསྡུ།   བསྩ་ཞེས་པ་ལྟ་བུའོ།   སུམ་བརྩེགས་ཅན་གྱི་ཡི་གེ་ཡིན་ན་རྐྱ་རྒྱ་སྐྱ་སྒྱ་སྐྲ་སྒྲ་སྟེ་དྲུག་འཕུལ་ཏེ།   དཔེར་བརྗོད་ན།   བརྐྱ། བརྒྱུ།   བསྐྱ། བསྒྱེ། བསྐྲུ།   བསྒྲེ་ཞེས་པ་ལྟ་བུའོ།                       ཡ་ར་ལ་ཝའི་འདོགས་ཅན་ལ་བརྩེགས་པའི་ཐ་སྙད་མི་བྱེད་པ་ནི་བརྡ་སྤྲོད་འདིར་རྐྱང་འདོགས་ལ་དགོངས་ཤིང་།    བརྩེགས་པ་ལ་འདོགས་ན་སུམ་བརྩེགས་ཅན་ཞེས་བརྡ་སྦྱར་བའང་ཡོད་དོ།   འདོགས་ཅན་ལ་འཕུལ་ཇི་ལྟར་འཇུག་སྙམ་ན།   སྔོན་འཇུག་གི་ཕོ་བ་ཡིག་གིས།   མིང་གཞིའི་ཡི་གེ་ཡ་བཏགས་ཅན་ཀྱ་གྱ་གཉིས་དང་།   ར་བཏགས་ཅན་ཀྲ་གྲ་སྲ་གསུམ་དང་།   ལ་བཏགས་ཅན་ཀླ་ཟླ་རླ་སླ་བཞི་སྟེ་ཡི་གེ་དགུ་འཕུལ་ཏེ།   དཔེར་བརྗོད་ན།   བཀྱེ། བགྱི།   བཀྲ།   བགྲོ།
133.	   བསྲེ།   བཀླ།   བཟློ།   བརླ། བསླུ་ཞེས་པ་ལྟ་བུའོ།   སྔོན་འཇུག་གི་མོ་འ་ཡིག་གིས།   ཡ་བཏགས་ཅན་ཁྱ་གྱ་ཕྱ་བྱ་བཞི་དང་།    ར་བཏགས་ཅན་ཁྲ་གྲ་དྲ་ཕྲ་བྲ་ལྔ་སྟེ་ཡི་གེ་དགུ་འཕུལ་ཏེ།   དཔེར་བརྗོད་ན།   འཁྱུ། འགྱེ། འཕྱི། འབྱོ། འཁྲི། འགྲོ། འདྲུ།   འཕྲོ། འབྲོ་ཞེས་པ་ལྟ་བུའོ། སྔོན་འཇུག་གི་མ་ནིང་ག་ཡིག་གིས་འདོགས་ཅན་གང་ཡང་མི་འཕུལ་ཞིང་།   མ་ནིང་ད་ཡིག་གིས།   ཡ་བཏགས་ཅན་ཀྱ་གྱ་པྱ་བྱ་མྱ་ལྔ་དང་།   ར་བཏགས་ཅན་ཀྲ་གྲ་པྲ་བྲ་བཞི་སྟེ་ཡི་གེ་དགུ་འཕུལ་ཏེ།   དཔེར་བརྗོད་ན།   དཀྱུ། དགྱེ།   དཔྱི། དབྱེ།   དམྱ། དཀྲི། དགྲ། དཔྲོ། དབྲེ་ཞེས་པ་ལྟ་བུའོ།   སྔོན་འཇུག་ཤིན་ཏུ་མོ་མ་ཡིག་གིས།   ཡ་བཏགས་ཅན་ཁྱ་གྱ་གཉིས་དང་། ར་བཏགས་ཅན་ཁྲ་གྲ་གཉིས་ཏེ་ཡི་གེ་བཞི་འཕུལ་ཏེ།   དཔེར་བརྗོད་ན།   མཁྱ། མགྱོ།   མཁྲེ།   མགྲི་ཞེས་པ་ལྟ་བུའོ།                                                    ཝ་བཏགས་ཅན་གྱི་ཡི་གེ་ལ་སྔོན་ཐོབ་པ་ནམ་ཡང་མི་སྲིད་དོ།    ཨ་ཀྱཱ་ཡོངས་འཛིན་རིན་པོ་ཆེས་མཛད་པའི་རྟགས་འཇུག་དགོངས་འགྲེལ་རབ་གསལ་སྣང་བར།   	བརྩེགས་འཕུལ་བ་ཡིག་ཁོ་ནར་ངེས། ། 	དེ་ཡང་མིང་གཞི་ང་ཉ་ན། །   ཇ་དང་ཛ་བཅས་ལྔ་བོ་ལ། །   ར་མགོ་བྱུང་ཚེ་ལྔ་ཀ་དང་། ། 
134.	ས་མགོ་བྱུང་ན་ང་ཉ་ན། །          གསུམ་པོ་ཁོ་ནའི་སྔོན་དུ་འབྱུང་། །      ལ་མགོ་ཅན་ལ་འཕུལ་ཡིག་སྤང་། ཞེས་གསུངས་པ་མིང་གཞི་རྐྱང་པ་ཡིན་ཚེ་བ་འཕུལ་མི་ཐོབ་ཀྱང་མགོ་ཅན་དུ་བྱུང་ན་འཕུལ་ཐོབ་པའི་དོན་ཡིན་པས།   ལ་མགོ་ཅན་ལ་འཕུལ་མི་ཐོབ་གསུངས་པ་ཡང་ལ་མགོ་ཅན་གྱི་ང་དང་ཇ་ལ་དགོངས་པ་ཡིན་པའི་ཚུལ་ཤེས་པར་བྱོས་ཤིག	འོ་ན་མིང་གཞིའི་ཡི་གེ་ཉིས་འབྲེལ་དང་སུམ་འབྲེལ་ཅན་རྣམས་སྔོན་འཇུག་གི་འཇུག་ཡུལ་ཡིན་ནམ་མིན་ཞེ་ན།    རྩ་བར་རྐྱང་འཕུལ་ལས་མགོ་འདོགས་ཅན་གྱི་འཕུལ་ཐོབ་ཚུལ་མ་གསུངས་པས་བརྗོད་པར་དཀའ་བའི་གནས་ཡིན་ཡང་།   མིང་གཞིའི་ཡི་གེ་གཉིས་སམ་གསུམ་ག་འཛོམས་པ་སྔོན་འཇུག་གི་འཇུག་ཡུལ་དུ་འདོད་དགོས་ཏེ།   དཔེར་ན།   མིང་གཞི་ང་དང་ར་ལ་བ་འཕུལ་མི་ཐོབ་ཀྱང་།   དེ་གཉིས་འབྲེལ་བའི་མིང་གཞི་རྔ་ལ་བ་འཕུལ་ཐོབ་པ་དང་། ར་དང་ཡ་ལ་བ་འཕུལ་མི་ཐོབ་ཀྱང་།   ག་ཡིག་གི་མགོ་དང་འདོགས་སུ་སོང་བའི་ཚེ་མིང་གཞིའི་ར་ག་ཡ་གསུམ་འབྲེལ་བ་རྒྱ་ལ་བ་འཕུལ་ཐོབ་པ་ནི།   ཡི་གེ་རེ་རེ་བ་དེ་སྔོན་འཇུག་གི་འཇུག་ཡུལ་དུ་མ་སོང་ཡང་།   གཉིས་སམ་གསུམ་མིང་གཞིའི་ཡི་གེ་གཅིག་ཏུ་འབྲེལ་བ་ནི་སྔོན་འཇུག་གི་འཇུག་ཡུལ་དུ་འོས་པར་གྱུར་པ་ལྟ་བུ་ཡིན་ནོ།                                                                                         དེའི་མི་འཇུག་པ་བཤད་སྐབས་རང་སྡེའི་འ་ཡིག་ཡ་ལ་མི་འཇུག་པ་དང་།   འཇུག་པ་བཤད་སྐབས་བ་ཡིག་ང་ལ་མི་འཇུག་པའི་དོན་རྐྱང་འཕུལ་
135.	ལ་དགོངས་པ་ཤེས་དགོས་སོ།    [ཉ༢ཏ༢]    གཉིས་པ་ཞར་ལ་མི་འཇུག་པ་བཤད་པ་ལ་གསུམ།    [ཏ༢ཐ༡]    གོ་སླ་བ་ཕོ་དང་མ་ནིང་གི་སྡེ་ཚན་ལ་མི་འཇུག་པའི་ཚུལ་དང་།    [ཏ༢ཐ༢]   གོ་དཀའ་བ་མོའི་སྡེ་ཚན་ལ་མི་འཇུག་པའི་ཚུལ་དང་།    [ཏ༢ཐ༣]   འཇུག་པའི་མཐའ་གཅོད་པར་གསུངས་པའི་དོན་བཤད་པའོ།                                                     [ཏ༢ཐ༡]     དང་པོ་ནི།    མིང་གཞིའི་ཡི་གེ་སྔོན་འཇུག་གང་མི་འཇུག་པའི་ཚུལ་ནི་འདི་ལྟ་སྟེ།    སྔོན་འཇུག་ཕོ་བ་ཡིག་ནི།   མིང་གཞིའི་མ་ནིང་གི་ཡི་གེ་ཁ་ཆ་ཐ་ཕ་ཚ་ལྔ་ལ་མི་འཇུག་ཅིང་།   སྔོན་འཇུག་གི་མོ་འ་ཡིག་དང་།   ཤིན་ཏུ་མོ་མ་ཡིག་གཉིས་པོ་ཡང་།   མིང་གཞིའི་ཕོ་ཡིག་ཀ་ཅ་ཏ་པ་ཙ་ལྔ་ལ་འཇུག་པར་མི་འགྱུར་ལ།   མིང་གཞིའི་མ་ནིང་གི་ཡི་གེ་ཁ་ཆ་ཐ་ཕ་ཚ་ལྔ་བོ་རང་ལ།   སྔོན་འཇུག་གི་མ་ནིང་ག་ད་གཉིས་པོ་རང་མི་འཇུག་པ་ཡིན་ནོ།                                                                         [ཏ༢ཐ༢]      གཉིས་པ་གོ་དཀའ་བ་མོའི་སྡེ་ཚན་ལ་མི་འཇུག་པ་ཚུལ་ནི།    སྔོན་འཇུག་རྣམས་རང་གི་སྡེ་བ་དང་སྡེ་ཚན་གྱི་མིང་གཞིའི་ཡི་གེ་དང་ཡང་ཕྲད་པ་ན།   སྔོན་འཇུག་གི་ཕོ་བ་ཡིག་ཡང་།   མིང་གཞིའི་རང་སྡེའི་མོ་ཡིག་བ་མ་གཉིས་དང་།   ཕོ་ཡིག་པ་སྟེ་གསུམ་ལ་འཇུག་པར་མི་འགྱུར་རོ།   སྔོན་འཇུག་གི་མ་ནིང་ག་ད་གཉིས་ལས།    ག་ཡིག་ནི།    མིང་གཞི་རང་སྡེའི་ཕོ་ཡིག་ཀ་དང་།   མོ་ཡིག་ག་ང་སྟེ་གསུམ་ལ་མི་འཇུག་ཅིང་།    ད་ཡིག་ནི།    མིང་གཞི་རང་སྡེའི་ཕོ་ཡིག་ཏ་དང་།   མོ་ཡིག་ད་ན་སྟེ་གསུམ་ལ་མི་འཇུག་གོ      །སྔོན་འཇུག་གི་མོ་འ་ཡིག་ནི།    མིང་གཞི་རང་སྡེའི་མོ་ཡིག་ཞ་ཟ་འ་ཡ་བཞི་ལ་མི་འཇུག་གོ       སྔོན་འཇུག་གི་ཤིན་ཏུ་མོ་མ་ཡིག་ཡང་ནི་
136.	དེ་བཞིན་ཏེ་མིང་གཞི་རང་སྡེའི་ཕོ་ཡིག་པ་དང་།    མོ་ཡིག་བ་མ་སྟེ་གསུམ་ལ་ནམ་ཡང་འཇུག་པ་མ་ཡིན་ནོ།                                                                                                                 རྐང་པ་འདི་གསུམ་པོ་རགས་བཤད་འདྲ་བར་སྣང་ཡང་ཚིག་གི་ནུས་པ་ལ་དཔགས་ན།   གོང་དུ་འཇུག་པའི་ཚུལ་སོ་སོར་གསལ་བར་གསུངས་ནས།   མི་འཇུག་པའི་ཚུལ།   མི་འཇུག་པ་ནི་འདི་ལྟ་སྟེ།    ཞེས་སོགས་ཚིགས་བཅད་གཅིག་གིས་སྤྱིར་བསྟན་དུ་གསུངས་ཤིང་།    རང་གི་སྡེ་དང་ཕྲད་པ་ན།   ཞེས་སོགས་རྐང་པ་གསུམ་གྱིས་དཀའ་གནད་ཀྱི་མཐའ་གཅོད་བྱེ་བྲག་ཏུ་བསྟན་པའི་རྣམ་གཞག་ཡོད་འདྲ་ཡང་།     ཡན་ལག་གི་བསྟན་བཅོས་ཕྱི་མ་དྲུག་གདོང་དམར་བོད་ཀྱི་སེམས་ཅན་ཡོད་དོ་ཅོག་གི་བསོད་ནམས་དམན་པས་འདི་དང་འདི་ཞེས་མིང་ཙམ་དུའང་མ་གནས་པས་ན་ཁ་ཚོན་གཅོད་པར་མི་བྱེད་དོ།                                 [ཏ༢ཐ༣]      གསུམ་པ་འཇུག་པའི་མཐའ་གཅོད་པར་གསུངས་པའི་དོན་བཤད་པ་ནི།    སྔ་ཕྱིས་འགྲེལ་བཤད་མཁན་པོ་རྣམས་བཅད་འདི་ལ་ལྗགས་བསྐྱོད་པར་མ་མཛད་ཀྱང་།   སྡེ་དགེའི་སི་ཏུ་པཎ་ཆེན་ཀརྨ་བསྟན་པའི་ཉིན་བྱེད་གཙུག་ལག་ཆོས་ཀྱི་སྣང་བ་དང་།    ཨ་མདོ་ཕྱག་རྡོར་ཐང་པ་ཨ་ཀྱཱ་ཡོངས་འཛིན་རིན་པོ་ཆེ་དབྱངས་ཅན་དགའ་བའི་བློ་གྲོས།     ཨ་མདོ་རྗེ་སྐུ་འབུམ་མཆོད་གཞིའི་ཞིང་སྐྱོང་པ་བདག་གི་ཡོངས་འཛིན་སྐུ་དྲིན་ཅན་ངག་དབང་ཆོས་གྲགས་སོགས་མཁས་གྲུབ་ཁ་ཤས་ཀྱི་གསུང་རྒྱུན་ལ་ས་བོན་ཙམ་བཞུགས་པ་དེ།    རང་རེ་ལས་དང་པོ་བ་རྣམས་ལ་ཤིན་ཏུ་མཁོ་ཞིང་ཤེས་པར་བྱ་དགོས་པའི་ཕྱིར་མདོ་ཙམ་བཤད་ན།    རྩ་བར་ཚིགས་བཅད་གཅིག་གིས་སྔོན་འཇུག་རྣམས་མིང་གཞིའི་ཕོ་དང་མ་ནིང་ལ་མི་འཇུག་པ་
137.	དང་།    དེ་ནས་རྐང་པ་གསུམ་གྱིས་རང་སྡེ་དང་ཕྲད་པས་མི་འཇུག་པར་གསུངས་པ་གཉིས་ལས་ཕྱི་མ་འདི།    སྔོན་འཇུག་རྣམས་རང་སྡེའི་མོ་ལ་མི་འཇུག་པར་གསུངས་པ་དེས་སྡེ་ཚན་གསུམ་གྱི་ནང་ནས་མོ་ཡི་ཡི་གེ་བཅུ་དགུ་ཡོད་པ་དེ་ལས་གང་ལ་འཇུག་པ་དང་གང་ལ་མི་འཇུག་པའི་ཁྱད་པར་མི་གསལ་བ་དེ་ངེས་དགོས་སོ།                                                                                                                                              དེ་ལྟར་ཡང་ཡང་དཔྱད་པས་སྡེ་ཚན་གསུམ་དུ་དྲིལ་བའི་མོ་ཡིག་བཅུ་དགུ་ལ་སྔོན་འཇུག་གང་འཇུག་ལེགས་པར་མ་རྟོགས་བར་དུ་འཇུག་པ་དང་མི་འཇུག་པ་ཞེས་པའང་ཚིག་ཙམ་དུ་སྣང་བས་ན།   འཇུག་པ་དེའི་མཐའ་གཅོད་པའི་ཕྱིར་ཞེས་པའི་ཚིག་འདི་བྱུང་བ་ཡིན་ནོ།    དེ་ཡང་རྩ་བ་ལས་གསུངས་པ་བཞིན་སླར་ཡང་གསལ་བར་བཤད་ན།   སྔོན་འཇུག་གང་གིས་མིང་གཞི་གང་ལ་འཇུག་པ་ནི།    སྔོན་འཇུག་གི་བ་དང་ག་ཡིག་གཉིས་ཀྱིས་མིང་གཞིའི་ཅ་ང་ཙ་ཞ་ཟ་ཤ་ས་བདུན་དང་།   བ་དང་ད་ཡིག་གཉིས་ཀྱིས་ཀ་གཅིག་བུ་དང་།   ད་ཡིག་གིས་བ་མ་གཉིས་དང་།    འ་དང་མ་ཡིག་གཉིས་ཀྱིས་ཁ་ཆ་ཐ་ཚ་ཇ་ཛ་དྲུག་དང་།   འ་ཡིག་གིས་ཕ་གཅིག་བུ་དང་།   བ་དང་འ་དང་ད་དང་མ་ཡིག་རྣམས་ཀྱིས་ག་གཅིག་བུ་དང་།   བ་དང་འ་དང་ག་དང་མ་ཡིག་རྣམས་ཀྱིས་ད་གཅིག་བུ་དང་།    འ་དང་ད་ཡིག་གཉིས་ཀྱིས་བ་གཅིག་བུ་དང་།    ག་ཡིག་གིས་ཡ་གཅིག་བུ་དང་།   ད་དང་མ་ཡིག་གཉིས་ཀྱིས་ང་གཅིག་བུ་དང་། ག་དང་མ་ཡིག་དག་གིས་ཉ་ན་གཉིས་རྣམས་འཕུལ་བ་ནི།   ཕོ་ནི་ཕོ་དང་མོ་ལ་འཇུག    ཅེས་སོགས་རྐང་པ་ལྔའི་དོན་ཡིན་ལ།   དེའི་ཞར་ལ་ཝ་སོགས་དྲུག་ལ་སྔོན་འཇུག་མི་ཐོབ་པའི་ཚུལ་དོན་ལ་ཡོད་དོ།
138.	 དེ་ལྟར་འཇུག་པ་བཤད་པས་ཀྱང་གང་ལ་མི་འཇུག་པ་གོ་ནུས་མོད་ཀྱི།    སྔོན་འཇུག་གི་འཇུག་པ་དེའི་མཐའ་གཅོད་པའི་ཕྱིར།   སྔོན་འཇུག་གི་ཕོ་ཡིག་ནི།   མིང་གཞིའི་མ་ནིང་གི་སྡེ་ཚན་ལ་མི་འཇུག་པ་དང་།   སྔོན་འཇུག་གི་མོ་དང་།   ཡང་སྒྲའི་ནུས་པས་ཤིན་ཏུ་མོ་ཡིག་གཉིས་ནི།   མིང་གཞིའི་ཕོ་ཡི་སྡེ་ཚན་དང་།    སྔོན་འཇུག་གི་མ་ནིང་གི་ཡི་གེ་ནི།   མིང་གཞིའི་མ་ནིང་གི་སྡེ་ཚན་ལ་མི་འཇུག་གོ     ཞེས་སྔར་མིང་གཞིའི་ཡི་གེ་སྡེ་ཚན་ལྔ་རུ་དྲིལ་བ་དེ་སླར་ཡང་ཕོ་མོ་མ་ནིང་གི་སྡེ་ཚན་གསུམ་དུ་དྲིལ་བའི་ནང་ནས།   ཕོ་དང་མ་ནིང་གི་སྡེ་ཚན་ལ་གཉིས་ལ་མི་འཇུག་པ་གོ་སླ་བའི་ཕྱིར་སྤྱིར་གསུངས་པ་ནི།    མི་འཇུག་པ་ནི་འདི་ལྟ་སྟེ།   ཞེས་སོགས་ཤོ་ལོ་ཀ་གཅིག་ཡིན་ནོ།                                                                                                                                                 མོའི་སྡེ་ཚན་ལ་མི་འཇུག་པའི་ཚུལ་ནི་གོ་དཀའ་སྟེ།    སྔོན་འཇུག་རྣམས་མིང་གཞིའི་མོའི་སྡེ་ཚན་ལ་འཇུག་པ་དང་མི་འཇུག་པ་གཉིས་ཡོད་པ་དེའི་ཁྱད་པར་ལེགས་པར་ཕྱེད་དགོས་པས་སོ།                  དེའི་ཕྱིར་རང་གི་སྡེ་བ་ལ་སྔོན་འཇུག་རྣམས་མི་འཇུག་པ་དངོས་སུ་བསྟན་པས།    རང་གི་སྡེ་ཚན་ལ་འཇུག་མི་འཇུག་ཤུགས་ཀྱིས་གོ་དགོས་པས་ན།    དེ་ཡང་སྔོན་འཇུག་གི་ཕོ་བ་ཡིག་ནི།   མིང་གཞིའི་ཕོ་མོ་མ་ནིང་གི་སྡེ་ཚན་གསུམ་གྱི་ནང་ནས།    གཞན་སྡེ་མ་ནིང་ལྔ་དང་།    རང་སྡེའི་པ་ཕ་བ་མ་བཞི་ལ་མི་འཇུག་པར་མ་ཟད།   རང་གི་སྡེ་ཚན་གྱི་མོ་ཡིག་ཇ་ཛ་ཝ་འ་ཡ་ང་ཉ་ན་ར་ལ་ཧ་ཨ་དང་
139.	བཅས་པ་སྟེ་ཡི་གེ་བཅུ་གཉིས་ལ་མི་འཇུག་པ་དང་།    སྔོན་འཇུག་མོ་འ་ཡིག་ནི།   མིང་གཞིའི་སྡེ་ཚན་གསུམ་གྱི་གཞན་སྡེ་ཕོ་ཡིག་ལྔ་དང་།   རང་སྡེའི་ཞ་ཟ་འ་ཡ་བཞི་ལ་མི་འཇུག་པར་མ་ཟད།   རང་གི་སྡེ་ཚན་གྱི་མོ་ཡིག་ཝ་ཤ་ས་ང་ཉ་ན་མ་ར་ལ་ཧ་ཨ་དང་བཅས་ཡི་གེ་བཅུ་གཅིག་ལ་མི་འཇུག་པ་དང་།    སྔོན་འཇུག་མ་ནིང་གཉིས་ཀྱི་ག་ཡིག་ནི།   མིང་གཞིའི་སྡེ་ཚན་གསུམ་གྱི་གཞན་སྡེ་མ་ནིང་ལྔ་དང་།    རང་སྡེའི་ཀ་ཁ་ག་ང་བཞི་ལ་མི་འཇུག་པར་མ་ཟད།   རང་གི་སྡེ་ཚན་གྱི་མོ་ཡིག་ཇ་བ་ཛ་ཝ་འ་མ་ར་ལ་ཧ་ཨ་དང་བཅས་ཡི་གེ་བཅུ་ལ་མི་འཇུག་ཅིང་།   ད་ཡིག་ནི།   མིང་གཞིའི་སྡེ་ཚན་གསུམ་གྱི་གཞན་སྡེ་མ་ནིང་ལྔ་དང་།   རང་སྡེ་ཏ་ཐ་ད་ན་བཞིར་མ་ཟད།   རང་གི་སྡེ་ཚན་གྱི་མོ་ཡིག་ཇ་ཛ་ཝ་ཞ་ཟ་འ་ཡ་ཤ་ས་ཉ་ར་ལ་ཧ་ཨ་དང་བཅས་ཡི་གེ་བཅུ་བཞི་ལ་མི་འཇུག་པ་དང་།    སྔོན་འཇུག་ཤིན་ཏུ་མོ་མ་ཡིག་ནི།   མིང་གཞིའི་སྡེ་ཚན་གསུམ་གྱི་གཞན་སྡེ་ཕོ་ཡིག་ལྔ་དང་།   རང་སྡེའི་པ་ཕ་བ་མ་བཞི་ལ་མི་འཇུག་པར་མ་ཟད།   རང་གི་སྡེ་ཚན་གྱི་མོ་ཡིག་ཝ་ཞ་ཟ་འ་ཡ་ཤ་ས་ར་ལ་ཧ་ཨ་དང་བཅས་པ་ཡི་གེ་བཅུ་གཅིག་ལ་མི་འཇུག་པ་ནི།   རང་གི་སྡེ་དང་ཕྲད་པ་ན།    ཞེས་སོགས་རྐང་པ་གསུམ་གྱི་དོན་ཡིན་ནོ།                                                                                                                                                             ཡིན་པའི་རྒྱུ་མཚན་ཡང་།     རང་གི་སྡེ་དང་ཕྲད་པ་ན།    ཞེས་པའི་རང་ནི་སྔོན་འཇུག་རྣམས་དང་།   སྡེ་ནི་པ་སྡེ་ཞ་སྡེ་ཀ་སྡེ་ཏ་སྡེ་རྣམས་ཡིན་ཞིང་།    དང་ནི་སོ་སོར་འབྱེད་པའི་དང་སྒྲ་སྟེ།   སྔར་སྡེ་ཚན་གསུམ་གསུམ་དུ་དྲིལ་བའི་ནང་ནས་མོའི་སྡེ་ཚན་ཞེས་པ་ཡིན་ལ།    ཕྲད་པ་ན་ཞེས་པའི་ན་ཡིག་ནི་གཞུང་འཛུགས་ཀྱི་དམིགས་ཀྱིས་དགར་བའི་དོན་ཅན་ཡིན་པས།   རང་གི་སྡེ་བ་དང་སྡེ་ཚན་གཉིས་ཀ་དང་ཕྲད་པ་ན་ཞེས་པའི་དོན་དུ་གོ་དགོས་ཏེ་སུམ་རྟགས་ཀྱི་མན་ངག་ཡིན་ཞེས་ཀྱང་རུང་ངམ་སྙམ་མོ།                                          བཤད་དོན་རྣམས་ཧྲིལ་གྱིས་བསྡུས་ཏེ་མཚོན་ན།    ཕོ་ནི་ཕོ་དང་མོ་ལ་འཇུག    ཅེས་མིང་གཞི་ཕོ་ཀ་ཅ་ཏ་ཙ་བཞི་དང་།    མོ་ག་ད་ཞ་ཟ་ཤ་ས་དྲུག་
140.	སྟེ་བཅུ་བོ་ནི།   བ་ཡིག་གི་འཇུག་ཡུལ་དུ་འོས་ཤིང་སོང་བ་ཡིན་པས་ན་སྔོན་འཇུག་བ་ཡིག་འཕུལ་དུ་བཞག་པས་མིང་ཚིག་གི་ངོ་བོ་དང་ཁྱད་པར་རྣམས་གསལ་བར་བྱེད་ནུས་པའི་རྒྱུ་མཚན་གྱིས་མིང་གཞི་ཀ་སོགས་བཅུ་ལ་བ་འཕུལ་འཇུག་པ་དང་།    ཕོ་ནི་མ་ནིང་ལ་མི་འཇུག   ཅེས་དང་།   རང་གི་སྡེ་དང་ཕྲད་པ་ན།    ཕོ་ཡང་མོ་ལ་འཇུག་མི་འགྱུར།   ཞེས་སྡེ་ཚན་གསུམ་དུ་དྲིལ་བའི་མིང་གཞིའི་ནང་ནས་གཞན་སྡེ་མ་ནིང་ཁ་ཆ་ཐ་ཚ་བཞི་དང་།   རང་སྡེའི་མོ་ཡིག་མ་དང་མ་ནིང་ཕ་དང་ཕོ་ཡིག་པ་གསུམ་དང་།   རང་གི་སྡེ་ཚན་གྱི་མོ་ཡིག་ཇ་ཛ་ཝ་འ་ཡ་ང་ཉ་ན་ར་ལ་ཧ་ཨ་དང་བཅས་པ་དང་།    སྔོན་འཇུག་རྣམས་རང་ལ་རང་ཉིད་མི་འཕུལ་བས་བ་ཡིག་སྟེ།    མིང་གཞིའི་ཡི་གེ་ཉི་ཤུ་བོ་དེ་བ་ཡིག་གི་འཇུག་ཡུལ་དུ་མི་འོས་ཤིང་མ་སོང་བས་ན་སྔོན་འཇུག་གི་བ་ཡིག་མི་འཇུག་ཅིང་།    དབང་ཤེད་བཙན་པོས་བཅུག་ཀྱང་།   བཕ། བཔ།   བཇ་ལྟ་བུ་མིང་ཚིག་གི་ངོ་བོ་དང་ཁྱད་པར་གང་ཡང་སྟོན་མི་ནུས་པའི་ཕྱིར་མིང་གཞི་ཕོ་སོགས་ཉི་ཤུ་ལ་བ་འཕུལ་མི་འཇུག་པ་བཞིན་གཞན་འ་ག་ད་མ་རྣམས་ལ་རིགས་པས་བསྒྲེ་བར་བྱའོ། །                                                                                                                                     དེས་ན་སྔོན་འཇུག་བ་ཡིག་གིས་མིང་གཞིའི་ཡི་གེ་བཅུ་བོ་འཕུལ་བས།   འཇུག་པ་དེའི་མཐའ་ཡི་གེ་ཉི་ཤུ་ལ་མི་འཇུག་པར་བློ་ཐག་ཆོད་པས་ཝ་འ་ར་ལ་ཧ་ཨ་སྟེ་ཡི་གེ་དྲུག་པོ་སྔོན་འཇུག་གང་གིའང་འཇུག་ཡུལ་དུ་མ་སོང་བས་ན་འཕུལ་མི་ཐོབ་པའི་ཡི་གེ་ཞེས་པའི་མཐའ་ཡང་གཅོད་པར་འགྱུར་རོ།                                                            [ཇ༢ཉ༣]    གསུམ་པ་སྒྲའི་ཚུལ་ཇི་ལྟར་འཇུག་པར་བྱེད་པ་ནི།    སྔོན་འཇུག་རྣམས་རང་རང་གི་འཇུག་ཡུལ་ལ་ཚུལ་ཇི་ལྟར་འཇུག་པར་བྱེད་པ་དེ་སྨྲོས་ཤིག་ཅེ་ན།   འདིར་བརྗོད་པར་བྱ་སྟེ།    སྔོན་འཇུག་གི་ཕོ་བ་ཡིག་ནི།  
141.	 མིང་གཞིའི་ཡི་གེ་རྣམས་ལ་སྐད་ཀྱི་གདངས་དྲག་པོ་སྟེ་རྗོད་པ་ཤེད་ཆེ་བའི་ཚུལ་གྱིས་འཇུག་པར་བྱེད་པ་ཡིན་ཏེ།    དཔེར་བརྗོད་ན།    བཀྱེ།   བགོ   བཅུ།   བཏུ།   བདོ།   བཙོ།   བཞི།   བཟི།   བཤོ།   བསེ་ཞེས་པ་ལྟ་བུའོ།                                                                                                                        སྔོན་འཇུག་གི་མ་ནིང་ག་ད་གཉིས་ནི།    སྐད་ཀྱི་གདངས་རན་པ་སྟེ་རྗོད་པ་ཤེད་དྲག་པ་དང་ཞན་པ་མ་ཡིན་པར་བར་མའི་ཚུལ་གྱིས་འཇུག་པ་ཡིན་ཏེ།   དཔེར་བརྗོད་ན།   གཅི།   གཉེ།   གཏེ།   གདུ།   གནོ།   གཙེ།    གཞི།    གཟོ།    གཡུ།   གཤེ།   གསོ་ཞེས་པ་དང་།   དཀུ།   དགོ   དངོ་།    དཔེ།   དབུ།   དམེ་ཞེས་ལྟ་བུའོ།                                                                                                                                                       སྔོན་འཇུག་གི་མོ་འ་ཡིག་ནི་སྐད་ཀྱི་གདངས་ཞན་པ་སྟེ་རྗོད་པའི་ཤེད་ལྷོད་པའི་ཚུལ་གྱིས་འཇུག་པ་ཡིན་ཏེ།   དཔེར་བརྗོད་ན།   འཁུ།   འགོ    འཆི།    འཇུ།    འཐུ།    འདི།   འཕོ།   འབོ།   འཚོ།   འཛི་ཞེས་པ་ལྟ་བུའོ།                                                                                                                                                                   སྔོན་འཇུག་གི་ཤིན་ཏུ་མོ་མ་ཡིག་ནི་མིང་གཞི་ལ་སྐད་ཀྱི་གདངས་དྲག་ཞན་བར་མའི་བྱེ་བྲག་མེད་པས་མཉམ་པ་སྟེ་ཤིན་ཏུ་ཞན་ཅིང་ལྷོད་པའི་ཚུལ་གྱིས་འཇུག་པ་ཡིན་ཏེ།    དཔེར་བརྗོད་ན།   མཁོ།   མགུ།   མངོ་།    མཆི།    མཇེ།   མཉེ།   མཐུ།    མདུ།    མནོ།    མཚོ།    མཛེ་ཞེས་པ་ལྟ་བུ་ལ་ལེགས་པར་བརྟག་བཞིན་ཀློག་རྗོད་སློབ་དགོས་ཤིང་།    དཔེར་བརྗོད་ཀྱི་ནང་ན་གོ་རྗོད་ལ་ཕན་པའི་ཆེད་དུ་རྗེས་འཇུག་ཕལ་ཆེར་མ་སྦྱར་བ་ཡོད་པའང་ཤེས་དགོས་སོ།                                                                                                                                             [ཇ༢ཉ༤]     བཞི་པ་དགོས་པ་ཅི་ཕྱིར་དུ་འཇུག་པར་བྱེད་པ་ལ་
142.	གཉིས། [ཉ༤ཏ༡]   བྱ་བྱེད་ལས་གསུམ་སོགས་ཀྱི་དོན་མདོ་ཙམ་བཤད་པ།    [ཉ༤ཏ༢]    ཅི་ཕྱིར་འཇུག་ཚུལ་དངོས་བཤད་པའོ།   [ཉ༤ཏ༡] དང་པོ་ནི།    བྱ་བྱེད་ལས་གསུམ་དང་བདག་གཞན་དང་འདས་མ་འོངས་ད་ལྟ་བ་ཞེས་པའི་དོན་རྣམས་ལ་བློ་ཁ་ལེགས་པར་མ་ཕྱོགས་ཕྱིན་རྟགས་ཀྱི་འཇུག་པའི་དོན་དཔྱིས་ཕྱིན་པར་མི་གོ་བའི་ཕྱིར་ཅུང་ཟད་བཤད་ན། བྱ་བྱེད་ལས་གསུམ་དུ་ཕྱེ་བའི་དོན་ལ།   བྱེད་པ་པོ་གཞན་དང་འབྲེལ་མ་འབྲེལ་གྱི་དབང་གིས་ཁྱད་པར་མི་འདྲ་བ་ཅུང་ཟད་རེ་ཡོད་མོད།   གཙོ་ཆེར་བྱེད་པ་པོས་ལས་སུ་བྱ་བ་གང་བྱ་རྒྱུ་དེ་བགྱི་བ་ལ་བྱ་བ་དང་།    བྱ་བ་དེ་བྱེད་པ་པོ་གཙོ་བོ་དང་བྱེད་པ་ཕལ་བ་གཉིས་ལ་བྱེད་པ་དང་།    ལས་གང་བྱ་བའི་ཡུལ་ལ་ལས་ཞེས་བྱའོ།     དེ་ཡང་དཔེར་བརྗོད་ཀྱི་སྟེང་ནས་བཤད་ན།     ཕྱུག་པོར་འགྲོ་བའི་ཆེད་དུ་དབུལ་པོས་འབད་པས་ནོར་བཙལ།    ཞེས་བརྗོད་པའི་ཚེ།     ཕྱུག་པོར་འགྲོ་བ་དེ་བྱ་བའི་ཡུལ་ཡིན་ཞིང་།   དབུལ་བོ་ནི་བྱེད་པ་པོ་གཙོ་བོ་དང་།    འབད་པ་ནི་བྱེད་པ་ཕལ་བ་དང་།   ནོར་ནི་ལས་དངོས་དང་།   བཙལ་བ་ནི་བྱ་བ་དངོས་ཡིན་ནོ།                                                                                                                           དབང་བསྐུར་བའི་ཆེད་དུ་ལག་པས་བུམ་པ་འཛིན།                  ཅེས་པའི་ཚེ།    དབང་བསྐུར་བྱ་བའི་ཡུལ།   ལག་པ་བྱེད་པ།   བུམ་པ་ལས།   འཛིན་པ་བྱ་བ་ཡིན་ཞིང་།   ཁྲུས་ཀྱི་ཕྱིར་བུམ་པ་གཟུང་བར་བྱ།          ཞེས་པའི་ཚེ།    ཁྲུས་བྱ་བའི་ཡུལ།     བུམ་པ་ལས།   གཟུང་བ་བྱ་བ།    བྱེད་པ་ཤུགས་ལས་རྟོགས་དགོས་པ་དང་།    	                                                                                                                                                     བུམ་པ་འཛིན་པར་བྱེད། 
143.	        ཅེས་པའི་ཚེ། བུམ་པ་ལས།   འཛིན་པ་བྱ་བ།    བྱེད་ཅེས་པའི་བྱེད་པ་སྟོན་པ་ལྟ་བུའོ། བདག་གཞན་གཉིས་སུ་ཕྱེ་བའི་དོན་ལ།    འདིའི་སྐབས་ཀྱི་བདག་དང་གཞན་ཞེས་པ་ནི།    སྤྱིར་བདག་གཞན་གཉིས་སུ་ཕྱེ་བའི་བདག་དང་གཞན་ཙམ་ལ་གོ་བར་མི་བྱ་བར།    ལས་གང་གི་བྱེད་པ་པོ་དང་བྱེད་པ་དང་བྱེད་པའི་ལས་ལ་བདག་ཅེས་པ་དང་།    གང་བྱ་བའི་ཡུལ་དང་བྱ་བ་དང་བྱ་བའི་ལས་ལ་གཞན་ཞེས་བྱ་བའོ།                                                                                                                                                                  དེ་ཡང་དབུལ་པོས་འབད་པས་ནོར་བཙལ་བ་ན།    ནོར་འཚོལ་བཞིན་པའི་ལས་ནི།   སྐབས་འདིའི་ལས་ལ་བྱ་རྒྱུའི་ལས་དང་བྱེད་བཞིན་པའི་ལས་གཉིས་ཡོད་པ་ལས།    བྱེད་བཞིན་པའི་ལས་ཡིན་པས།   དེ་ལ་བདག་གཞན་གཉིས་ཀྱི་ནང་ནས་དངོས་པོ་བདག་ཅེས་པ་དང་།   བྱེད་པ་པོ་ལ་ཡོད་པའི་ལས་དང་།    ད་ལྟའི་ལས་དང་།   འཚོལ་བར་བྱེད་པའི་ལས་ཞེས་བྱ་བ་ཡིན་ལ།    ནོར་འཚོལ་བ་ན་རྙེད་པ་དེ་བྱ་རྒྱུའི་ལས་ཡིན་པས།    དེ་ལ་བདག་གཞན་གཉིས་ཀྱི་ནང་ནས་དངོས་པོ་གཞན་ཞེས་པ་དང་།   བྱ་བ་ཡུལ་ལ་ཡོད་པའི་ལས་དང་།   བྱ་འགྱུར་མ་འོངས་པའི་ལས་དང་།    བཙལ་བྱའི་ལས་ཞེས་བྱ་བ་ཡིན་ནོ།            དེས་ན་བྱེད་པ་པོ་ལ་ཡོད་པའི་ལས་དང་།    བྱ་བ་ཡུལ་ལ་ཡོད་པའི་ལས་གཉིས་ལ་བདག་དང་གཞན་ཞེས་པའི་དོན་ཐོབ་པ་ཡིན་པར་ཤེེས་དགོས་སོ།                                                                                       དེ་དག་གི་དོན་བསྡུ་ན།    དངོས་པོ་དང་།    ལས་གཉིས་སུ་འདུས་པ་ཡིན་ཏེ།    དངོས་པོ་ལ་ནི།   དངོས་པོ་བདག་དང་།   དངོས་པོ་གཞན་དང་།   
144.	ལས་ཀྱི་དངོས་པོ་གསུམ་ཡོད་དེ། དབུལ་པོ་དང་།   དེས་འབད་པ་གཉིས་ནི།   བདག་གཞན་གཉིས་ལས་དངོས་པོ་བདག་དང་། བྱ་བྱེད་ལས་གསུམ་ལས་བྱེད་པ་ཞེས་བྱ་ཞེཾིང།   བཙལ་བྱའི་ནོར་ནི།    བྱ་བ་བསྒྲུབ་པའི་ཡུལ་ཡིན་པས་བདག་གཞན་གཉིས་ལས་དངོས་པོ་གཞན་དང་།   བྱ་བྱེད་ལས་གསུམ་ལས་ལས་ཀྱི་དངོས་པོ་ཞེས་བྱ་ལ།   ནོར་བཙལ་བའི་བྱ་བ་ནི༑    གང་བྱ་བའི་དངོས་པོ་ཡིན་པས་བདག་གཞན་གཉིས་ལས་དངོས་པོ་གཞན་ཞེས་བྱའོ།                                                                                                                    ལས་ལ་ནི། བྱེད་པའི་ལས་དང་།   བྱ་བའི་ལས་གཉིས་ཡོད་དེ།   དབུལ་པོས་འབད་པས་ནོར་འཚོལ་བ་ནི།   བྱེད་པ་པོ་དབུལ་པོ་དང་འབྲེལ་བའི་ལས་ཡིན་པས་བྱེད་པའི་ལས་ཞེས་བྱ་ལ།   འབད་པས་ནོར་འཚོལ་བའི་བྱ་བ་ནི།   འབད་པ་དང་འབྲེལ་ནས་ངོ་བོ་གཅིག་ཏུ་ཡོད་པས་བྱེད་པ་པོ་དང་འབྲེལ་བའི་ལས་དང་།   བདག་དང་འབྲེལ་བའི་ལས་ཞེས་བྱ་ཞིང་། ནོར་བཙལ་ནས་རྙེད་པའི་ཆ་ནི།    བྱ་བའི་ཡུལ་ནོར་དང་འབྲེལ་བའི་ལས་ཡིན་པས་བྱ་བའི་ལས་དང་།    གཞན་དང་འབྲེལ་བའི་ལས་ཞེས་བྱའོ། །                                                                                       བྱ་བ་ལ་ཡང་གཉིས་ཡོད་དེ།   ནོར་འབད་པས་བཙལ་བའི་རྩོལ་བ་ནི།   བྱེད་པ་པོ་དབུལ་པོ་ལ་ཡོད་པས་བྱེད་པ་པོ་ལ་ཡོད་པའི་བྱ་བ་ཞེས་བྱ་ལ།   བཙལད་ཟིན་རྙེད་པ་ནི།    བྱ་ཡུལ་ནོར་གྱི་སྟེང་དུ་ཡོད་པས་བྱ་བ་ཡུལ་ལ་ཡོད་པའི་བྱ་བ་ཞེས་བྱ་བ་ཡིན་ནོ།                                                                                                                                   དུས་གསུམ་དུ་ཕྱེ་བའི་དོན་ལ།    ནོར་བཙལ་བྱའི་ལས་ནི།    བྱ་འགྱུར་དང་།   འཚོལ་བའི་ལས་ནི༑   བྱེད་འགྱུར་ཡིན་པས་མ་འོངས་པ་དང་།    ནོར་འཚོལ་བཞིན་པའི་ལས་ནི།   བྱེད་བཞིན་ཡིན་པས་ད་ལྟ་བ་དང་། 
145.	   བཙལད་ཟིན་ཕྱུག་པོར་སོང་བ་ནི།   བྱ་བ་བྱས་ཟིན་ཡིན་པས་འདས་པ་ཞེས་བྱ་ཞིང་།   ནོར་ཚོལད་ཅིག   ཅེས་པ་ནི།    བྱེད་ལས་སུ་གཏོགས་པའི་བསྐུལ་ཚིག་ཡིན་པས་མ་འོངས་པ་ཞེས་བྱའོ།     འོན་ཀྱང་བྱ་བྱེད་ལས་ཀྱི་དུས་གསུམ་དང་།    སྤྱིར་དུས་གསུམ་གྱི་འཇོག་ཚུལ་ལ་ཁྱད་པར་ཅུང་ཟད་རེ་ཡོད་དེ།    དཔེར་ན།    གདུལ་བྱའི་སེམས་ཅན།    ཞེས་པ་ལྟ་བུ་ལ་མཚོན་ན།    ལས་ཀྱི་སྒྲ་དེ་ཡི་འཇུག་ཡུལ་རྣམ་པ་གསུམ་དུ་ཡོད་དེ།    གདུལ་བྱ་ཞེས་པ་ལས་སྒྲ་དངོས་མ་འོངས་པ་དང་།   སེམས་ཅན་ནི་ལས།   གདུལ་བ་ནི་བྱེད་པ་ད་ལྟ་བ།   བཏུལད་པ་ནི་བྱས་ཟིན་འདས་པ།   གདུལ་བར་བྱ་ཞེས་པ་བྱ་བའི་ལས་མ་འོངས་པ་ཞེས་བྱ་ཞིང་།    སེམས་ཅན་དེ་གདུལ་བའི་བྱ་བས་སླར་འདུལ་དགོས་པ་ནི།    དུས་ཀྱི་དུས་མ་འོངས་པ་དང་།   འདུལ་བཞིན་པ་ནི།   དུས་ཀྱི་དུས་ད་ལྟ་བ་དང་།    བཏུལད་ཟིན་པ་ནི།    དུས་ཀྱི་དུས་འདས་པའི་དོན་ཡིན་པར་གོ་དགོས་སོ།            འདིར་བྱེད་པ་པོ་གཞན་དང་འབྲེལ་མ་འབྲེལ་ཞེས་པའི་དོན་ནི།    ལས་དང་བྱ་བ་གང་ཞིག་བྱེད་པ་པོ་གཞན་གྱིས་དང་གོས་སུ་སྒྲུབ་པར་བྱེད་པ་ཞིག་ཡིན་ན།    དེ་ལ་བྱེད་པ་པོ་གཞན་དང་འབྲེལ་བའི་ལས་ཞེས་བྱ་སྟེ།      དཔེར་ན།                                                                                                                 གསེར་འགྱུར་རྩི་ཡིས་ལྕགས་གསེར་དུ་བསྒྱུར་བ། ལྟ་བུ་ལ།   གསེར་དུ་བསྒྱུར་བྱའི་ལྕགས།                                                                                            སྒྱུར་པ་པོ།          གསེར་དུ་སྒྱུར་བར་བྱེད།  
146.	 གསེར་དུ་བསྒྱུརད་ཟིན།                                                                                                                                    གསེར་དུ་སྒྱུརད་ཅིག      ཅེས་པ་དང་                                                                                                                                                                                                                                                                                          གནས་ནས་དབྱུང་བྱའི་གཏེ་པོ།              འབྱིན་པ་པོ།                                                                                                                གནས་ནས་འབྱིན་པར་བྱེད།                                                                                                                                                                        གནས་ནས་ཕྱུང་ཟིན།                གནས་ནས་ཕྱུངས་ཤིག                                                                                                               ཅེས་པ་ལྟ་བུ་བྱ་བྱེད་ཀྱི་དབང་གིས་ཡིག་གཟུགས་མི་འདྲ་བ་ཐོབ་ཚུལ་དང་།    ལས་དང་བྱ་བ་གང་ཞིག་བྱེད་པ་པོ་གཞན་དངོས་སུ་མེད་པར་རང་གི་ངང་གིས་འགྲུབ་པར་སྣང་བ་ལྟ་བུ་ཡིན་ན།     དེ་ལ་བྱེད་པ་པོ་གཞན་དང་མ་འབྲེལ་བའི་ལས་ཞེས་བྱ་སྟེ།     དཔེར་བརྗོད་ན།                                                                                    སྐྱེས་བུ་ཞིག་གི་མདུན་དུ་ལྕགས་གོང་རིལ་རིལ་བ་ཞིག་གློ་བུར་དུ་རང་གི་ངང་གིས་གསེར་དུ་འགྱུར་བ།                  ལྟ་བུ་ལ།                                                                                                                                           གསེར་དུ་འགྱུར་བྱའི་ལྕགས།            གསེར་དུ་འགྱུར་བཞིན་པ།                    གསེར་དུ་གྱུརད་ཟིན།                                                                                                                         གསེར་དུ་འགྱུར་ཞིག    ཅེས་པ་དང་།                                                                                                                                                                                                                           གནས་ནས་འབྱུང་བྱའི་དགེ་སློང་།                                                                                                                                                                 གནས་ནས་འབྱུང་བཞིན་པ།                  གནས་ནས་བྱུང་ཟིན།                                                                                                                           གནས་ནས་འབྱུང་ཞིག                                        
147.	 ཅེས་པ་ལྟ་བུ་བྱ་བྱེད་ལས་ཀྱི་རྣམ་གཞག་ཐོབ་ཀྱང་དེའི་དབང་གིས་ཡིག་གཟུགས་མི་འགྱུར་བར་དོན་ཐོབ་ཀྱི་ཡིག་གཟུགས་མི་འདྲ་བ་ཐོབ་ཚུལ་ཏེ་གཉིས་ཡོད་དོ།                                                                                                    དེ་ལ་ལྕགས་རང་ཉིད་གསེར་དུ་འགྱུར་བའི་ཚེ།     ལྕགས་རང་གི་འབྱུང་བ་རྣམས་ཀྱིས་བྱེད་པས་ཡིན་ཡང་རང་གི་འབྱུང་བ་ལས་བྱེད་པ་པོ་གཞན་གྱིས་མིན་པ་དང་།      སྐྱེས་བུ་དེའི་བསོད་ནམས་ཀྱི་བྱེད་པས་ཀྱང་ཡིན་མོད་བྱེད་པ་པོ་ལྟ་བུའི་བསོད་ནམས་ཉིད་གཞན་ཡིན་ཡང་དངོས་སུ་མི་སྣང་བའི་ཕྱིར་དང་།      གནས་ནས་འབྱིན་པ་པོ་མེད་པར་དགེ་སློང་ཞིག་རང་ཉིད་གནས་ནས་འབྱུང་བའི་ཚེ།   རང་ཉིད་བྱེད་པ་པོ་ཙམ་ལས་བྱེད་པ་པོ་གཞན་དངོས་སུ་མེད་པ་ལྟ་བུ་ལ་ལེགས་པར་དཔྱད་ན།    བྱ་བྱེད་ལས་གསུམ་དང་བྱེད་པ་པོ་གཞན་དང་འབྲེལ་མ་འབྲེལ་དང་བདག་གཞན་གྱི་དོན་ལ་ངེས་པ་འཁྲུལ་མེད་སྐྱེས་བར་འགྱུར་རོ༑ ༑      གཞན་ཡང་སྐྱེས་བུའི་རྩོལ་བ་ལ་དངོས་སུ་ལྟོས་ཀྱང་མཐའ་ནས་ནང་དུ་བསྡུ་བ་ལྟ་བུ་ལ།    བསྡུ་བྱ།    སྡུད་པ་པོ།    སྡུད་པར་བྱེད།   སྡུད་བཞིན།    བཏུས་ཟིན།    སྡུད་པར་འགྱུར།    སྡུས་ཤིག་ཅེས་པ་དང་། ཐོར་བུ་ཕྱོགས་གཅིག་ཏུ་སྡུད་པ་ལྟ་བུ་ལ། བཏུ་བྱ། སྡུད་པ་པོ། སྡུད་པར་བྱེད། སྡུད་བཞིན། བཏུས་ཟིན། སྡུད་པར་འགྱུར། སྡུད་ཅིག་ཅེས་པ་ལྟ་བུས་མཚོན་པའི་ཡིག་གཟུགས་མི་འདྲ་བ་ཐོབ་ཚུལ་མང་དུ་ཡོད་པས་ཞིབ་ཅིང་མཐའ་ཆོད་པར་བསླབ་སྦྱོང་བྱེད་པ་གལ་ཆེའོ།                                                                                     	                       གཞུང་འདིར་བྱེད་པ་པོ་དང་བྱ་བའི་ཡུལ་གྱི་སྒྲ་རྣམས་བསྡུ་བའི་ཆེད་དུ་བདག་གཞན་གྱི་དབྱེ་བ་མཛད་ཅིང་།    དེ་ལ་བྱེད་བཞིན་ད་ལྟ་བ་དང་།    བྱ་
148.	འགྱུར་དང་བྱེད་འགྱུར་མ་འོངས་པ་དང་།   བྱ་བ་བྱས་ཟིན་འདས་པ་ཡོད་པ་དང་།     བདག་གཞན་གྱི་དབྱེ་བས་མ་ཁྱབ་པ་རྣམས་ཀྱང་བསྡུ་བའི་ཆེད་དུ་དུས་གསུམ་གྱི་དབྱེ་བ་མཛད་པ་ཡིན་ནོ།                                  དེས་ན་དུས་གསུམ་གྱི་དབྱེ་བས་ནི་བྱེད་ལས་དང་འབྲེལ་བའི་ངག་གི་སྦྱོར་བ་ཐམས་ཅད་ལ་ཁྱད་ཅིང་།       བདག་གཞན་གྱི་དབྱེ་བས་ནི་དེ་ཙམ་དུ་ཁྱབ་པ་མིན་པའི་ཚུལ་དང་།     བྱེད་ལས་དང་འབྲེལ་བའི་བྱ་བྱེད་ཀྱི་ཚིག་ཕན་ཚུན་ཤེད་མཚུངས་རྣམས་ཀྱང་བདག་གཞན་ཀྱི་དབྱེ་བར་བསྡུ་བའི་ཚུལ་སོགས་ཀྱི་ཁྱད་པར་ཕྱེད་ཤེས་དགོས་པ་ནི་སྐབས་འདིར་མེད་མི་རུང་བ་ཡིན་ནོ།                                                                                                                                      [ཉ༤ཏ༢]    གཉིས་པ་ཅི་ཕྱིར་འཇུག་པ་དངོས་བཤད་པ་ནི།     སྔོན་འཇུག་རྣམས་མིང་གཞིའི་ཡི་གེ་རྣམས་ལ་དགོས་པ་ཅི་ཞིག་གི་དོན་སྟོན་པའི་ཕྱིར་དུ་འཇུག་པར་བྱེད་ཅེ་ན་བརྗོད་པར་བྱ་སྟེ།     སྔོན་འཇུག་གི་ཡི་གེ་ལྔ་ལས་ཕོ་བ་ཡིག་ནི།    དུས་གསུམ་གྱི་ནང་ནས་བྱེད་པ་པོ་གཞན་དང་འབྲེལ་བའི་བྱ་བའི་ལས་བྱས་ཟིན་འདས་པ་སྟོན་པའི་ཕྱིར་དུ་འཇུག་པ་ཡིན་ཏེ།      དཔེར་བརྗོད་ན།                                         སྣོད་བཀང་།    ཆུ་རྒྱུན་བཀག      ཅེས་དང་།                                                                                                                                                                 བཀང་།                 དཀག                                                                                                                                             ཅེས་པ་ལྟ་བུའོ།     དང་སྒྲའི་ནུས་པས་བྱེད་པ་པོ་གཞན་དང་འབྲེལ་བའི་བྱ་འགྱུར་རམ་བྱ་ལས་མ་འོངས་པ་ལ་འཇུག་པ་ཡིན་ཏེ།      དཔེར་བརྗོད་ན།                                                                                                                                                                              བཀླག་པར་བྱ།     བཀླག་བྱ།     བཀླག                                                                                                                                                    བསྐོར་བར་བྱ།     བསྐོར་བྱ།      བསྐོར།                                                                                                                                 ཞེས་པ་ལྟ་བུ་དང་།    བདག་གཞན་གཉིས་ཀྱི་ནང་ནས་དངོས་པོ་གཞན་ཏེ་
149.	བྱེད་པ་པོ་གཞན་དང་འབྲེལ་བའི་གང་བྱ་བའི་ཡུལ་ལ་འཇུག་པ་ཡིན་ཏེ།    དཔེར་བརྗོད་ན།                                                                                                                            བཞོག་བྱའི་ཤིང་།                                                                                                                                                     བསྐུལ་བྱའི་ཆོས།                              ཞེས་པ་ལྟ་བུ་དང་།    བྱ་བྱེད་ལས་གསུམ་གྱི་ནང་ནས་བྱེད་པ་པོ་གཞན་དང་འབྲེལ་བའི་བྱ་བའི་ལས་བསྒྲུབ་པར་བྱ་བའི་ཕྱིར་དུ་འཇུག་པ་ཡིན་ཏེ།      དཔེར་བརྗོད་ན།                ནོར་བརྐུ་བར་བྱ།                                                                                                                                                            གཟུགས་བལྟ་བར་བྱ།            བརྐུ་བྱ།      བལྟ་བྱ།      བརྐུ།     བལྟ།                                                                                                             ཞེས་པ་ལྟ་བུའོ།                                   གཞན་ཡང་།    བརྗོད་བྱ།    བརྗོད་ཟིན།     བཤད་བྱ།    བཤད་ཟིན་ལྟ་བུ་བྱ་བ་ཡུལ་གྱི་སྒྲ་དང་བྱས་ཟིན་འདས་པ་གཉིས་ཡིག་གཟུགས་གཅིག་གིས་སྟོན་པ་དང་།                                                                                                                                              བཅིབ་པ།    བཟའ་བ་ལྟ་བུ་བྱ་ཚིག་གིས་གསལ་མི་དགོས་པར་དངོས་པོ་གཞན་ལ་འཇུག་པ་དང་།    འཆད་འགྱུར་མ་ནིང་གི་སྐབས་སུ།    གཟུང་བ།   གཞལ་བ་ལྟ་བུ་བྱ་ཚིག་མེད་ཀྱང་ཡུལ་གྱི་སྒྲ་སྟོན་པ་དང་།     བརྒྱན་པར་བྱ།    བསྐོར་བར་ལྟ་བུ་བྱ་ཚིག་མེད་ཀྱང་གཞན་ལ་ད་དྲག་མི་ཐོབ་པས་སླར་བསྡུའམ་བྱ་ཚིག་གི་ཚིག་སྣ་བསྡུ་ཚེ།     བརྒྱན་ནོ།   བསྐོར་རོ་ཞེས་ཐོབ་པ་ལས།     བརྒྱན་ཏོ་སོགས་མི་ཐོབ་པ་དང་།     བཙལད་བྱ་ལྟ་བུ་ད་དྲག་གཏན་དུ་འཇུག་པ་ཡིན་ཡང་ད་དྲག་ནི་བྱ་ཡུལ་
150.	དང་འདས་པ་ཐུན་མོང་དུ་སྟོན་པ་མི་སྲིད་པས་དངོས་པོ་གཞན་ལ་དོན་གྱིས་ཐོབ་ཀྱང་བཙལ་བྱ་ཞེས་ཡིག་གཟུགས་ལ་ད་དྲག་འདོར་དགོས་པས།    གཞན་ནམ་བྱ་བའི་ཡུལ་ལ་ད་དྲག་མི་ཐོབ་པ་དང་།                                                                                                                             འཆད་འགྱུར་མ་ནིང་དང་མོའི་སྐབས་སུ།    འཛིནད།   གསོལད་ལྟ་བུ་དངོས་པོ་བདག་ལ་ད་དྲག་འཇུག་ཀྱང་།    སླར་བསྡུའམ་ཚིག་སྣ་བསྡུ་ཚེ།    འཛིན་ནོ།   གསོལ་ལོ་ལྟ་བུ་ད་དྲག་དོར་བ་ནི་བྱེད་པ་ད་ལྟ་གསལ་བྱེད་དང་།                                                                                                     འཛིནད་ཏོ།    གསོལད་ཏོ་ལྟ་བུ་ད་དྲག་ཐོབ་པ་ཡང་བྱེད་པ་ཟིན་པའི་ཉམས་དོད་པ་རྣམས་སོ་སོར་འབྱེད་ཤེས་དགོས་ཤིང་།                                                                                                                                                                    བཤད་པ་དང་འཆད་འགྱུར་སྐབས་སུ།     བསྟེན་པར་བྱ།     བསྟེན་བྱ།     བསྟེན།    གཏང་བར་བྱ༑    གཏང་བྱ།   གཏང་།    དཔྱད་པར་བྱ།   དཔྱད་བྱ།    དཔྱད།    མཆོད་པར་བྱ།     མཆོད་བྱ།    མཆོད་ལྟ་བུ་ལས་སམ་བྱ་ལས་མ་འོངས་པའམ་དངོས་པོ་གཞན་ལ་འཇུག་པ་དང་།                                               སྟེན་པ་པོ།     སྟེན་པར་བྱེད།    སྟེན་བྱེད།     སྟེན།    གཏོང་བ་པོ།     གཏོང་བར་བྱེད།     གཏོང་བྱེད།    གཏོང་།   དཔྱོད་པ་པོ།    དཔྱོད་པར་བྱེད།     དཔྱོད་བྱེད།    དཔྱོད།    མཆོད་པ་པོ།   མཆོད་པར་བྱེད།   མཆོད་བྱེད།    མཆོད་ལྟ་བུ་དངོས་པོ་བདག་གམ་བྱེད་པ་ལ་འཇུག་པ་དང་།                                                                                                                                              བསྟེནད་པར་བྱས།    བསྟེནད་ཟིན།    བསྟེནད།     བཏང་བར་བྱས།    བཏང་ཟིན།      བཏང་།    དཔྱད་པར་བྱས།    དཔྱད་ཟིན།    དཔྱད།    མཆོད་པ་བྱས།     མཆོད་ཟིན།    མཆོད་ལྟ་བུ་བྱ་བ་བྱས་ཟིན་དང་དུས་ཀྱི་དུས་འདས་པ་དང་།  
151.	        སྟེན།    གཏོང་།     དཔྱོད།    མཆོད་ལྟ་བུ་བྱ་འགྱུར་དང་དུས་ཀྱི་དུས་མ་འོངས་པ་རྣམས་ཐུན་མོང་དུ་སྟོན་པ་ཡིན་ཞིང་།                                                                                                                          འདིར་བསྟན་བདག་གཞན་གྱི་དབྱེ་བས་མ་ཁྱབ་པའི་དུས་གསུམ་ལས།      གྲུབ།     འདུས།     བྱུང་ལྟ་བུ་འདས་པ་དང་།     འགྲུབ་བཞིན།     འགྲུབ།     འདུ་བཞིན།    འདུ།     འབྱུང་བཞིན།    འབྱུང་ལྟ་བུ་ད་ལྟ་བ་དང་།     འགྲུབ་པར་འགྱུར།   འགྲུབ་འགྱུར།    འགྲུབ།   འདུ་བར་འགྱུར།   འདུ་འགྱུར།    འདུ།    འབྱུང་བར་འགྱུར།    འབྱུང་འགྱུར།   འབྱུང་ལྟ་བུ་མ་འོངས་པ་ལ་འཇུག་པ་རྣམས་ཏེ།     དེ་དག་ལ་ཚིག་སྣ་བསྡུས་མ་བསྡུས་གང་བྱས་ཀྱང་ཡིག་གཟུགས་གཅིག་པ་ཐོབ་པ་རྣམས་ནི་སོ་སོའི་བབ་དང་སྔ་ཕྱི་ཚིག་གི་ནུས་པ་ལ་དཔགས་ཏེ་ཤེས་དགོས་པ་སོགས་མང་དུ་ཡོད་ཀྱང་།    མཐའ་དག་པར་བྲི་བར་མ་ལངས་ཤིང་ཤོག་སྣག་གྲོན་པ་ལས་དགོས་པ་ལྷག་པོ་མེད་པའི་ཕྱིར།    རྣག་སྨིན་པ་རྟོལ་རན་པ།    ཤིང་ཏོག་སྨིན་པ་ཟ་རན་པ་ལྟ་བུ་ཕྱིས་འབྱིང་གདུལ་བྱ་སྐལ་ལྡན་རྣམས་ཡོད་ན་རྣམ་པར་དཔྱོད་པའི་སྒོ་དོད་པ་ཙམ་ལགས་སོ།                             བསྟན་དར་པའི་འགྲེལ་བར།    རས་དེ་སང་ཉིན་བཀྲུ་བར་བྱ།    ཡི་གེ་དེ་ད་དུང་བཀླག་པར་བྱའོ་ཞེས་པ་ལྟ་བུ་མ་འོངས་པ་ལ་འཇུག་པ་ཡོད་པར་གསུངས་པ་ནི་བམ་བཤད་ཡིན་ནམ་སྙམ་སྟེ།    དཔེར་བརྗོད་དངོས་བསྟན་ལྟར་ན་སང་ཉིན་དང་ད་དུང་ཞེས་པའི་ཚིག་གིས་དུས་ཀྱི་དུས་མ་འོངས་པ་བསྟན་གྱི།    བཀྲུ་བར་བྱ་དང་བཀླག་པར་བྱ་ཞེས་པ་བྱ་ལས་མ་འོངས་པ་
152.	ཉིད་ལས་མ་འདས་པའོ།           སྤྱིར་ཡང་བྱ་བ་གཞི་ལ་ཡོད་པའི་ལས་ལ་།    བཀླག་བྱ་ལྟ་བུ་བྱ་ལས་མ་འོངས་པ་དང་དུས་ཀྱི་མ་འོངས་པ་དང་ལས་ཀྱི་སྒྲ་དངོས་ལའང་འཇུག་ཅིང་།    བཀླགས་ཟིན་ལྟ་བུ་དུས་ཀྱི་དུས་འདས་པ་དང་བྱ་བ་བྱས་ཟིན་འདས་པ་གཉིས་ནི་བྱ་བའི་གཞི་དང་འབྲེལ་བ་དང་།    ཀློག་པར་བྱེད་ལྟ་བུ་བྱེད་པའི་ལས་དང་བྱེད་བཞིན་ད་ལྟ་བ་དང་དུས་ད་ལྟ་བ་ནི་བྱེད་པ་པོ་དང་འབྲེལ་བ་ཡིན་ནོ།                                                                             སྔོན་འཇུག་གི་མ་ནིང་ག་ད་ནི།    མིང་གཞི་ལ་བྱེད་པ་པོ་གཞན་དང་འབྲེལ་བའི་ལས་གང་བྱེད་པ་པོ་དངོས་པོ་བདག་དང་དེ་འབྲེལ་གྱི་བྱེད་པའི་ལས་དང་།    གང་བྱ་བའི་དངོས་པོ་གཞན་དང་དེ་འབྲེལ་གྱི་བྱ་བ་གཉིས་ཀ་ལ་འཇུག་པ་ཡིན་ཏེ།     ག་ཡིག་དངོས་པོ་བདག་ལ་འཇུག་པ་དཔེར་བརྗོད་ན།                                    ཁྲིམས་གཅོད་པ་པོ།                                                                                                                                              སྦྱིན་པ་གཏོང་བ་པོ།   ཞེས་པ་དང་།                                                                                                                                                                  བདག་འབྲེལ་གྱི་བྱེད་པ་ལ་འཇུག་པ།                                                                                                                                                                                                                              གཅོད་པར་བྱེད།                                                                                                                                                               གཅོད་བྱེད།                                                                                                                                                                  གཅོད།                                                                                                                                                                                         གཏོང་བར་བྱེད།                                                                                                                                                                                            གཏོང་བྱེད།                                                                                                                                                     གཏོང་།                                                                                                                                                                   ཞེས་པ་དང་།                     དངོས་པོ་གཞན་ལ་འཇུག་པ།                                                                                                                                 གཅད་བྱའི་ཤིང་། 
153.	                                                                                                                     གཏང་བྱའི་ནོར།                                                                                                                     ཞེས་པ་དང་།                                                                                                                                  བྱ་བ་ལ་འཇུག་པ།                                                                                                                                     གཅད་པར་བྱ།                                                                                                                     གཅད་བྱ།                                                                                                                                                                                            གཅད།                                                                                                                              གཏང་བར་བྱ།                                                                                                                          གཏང་བྱ།                                                                                                                                      གཏང་།                                                                                                                               ཞེས་པ་ལྟ་བུ་དང་།                                                                                                                 ད་ཡིག་དངོས་པོ་བདག་ལ་འཇུག་པ་དཔེར་བརྗོད་ན།                                                                    གཏིང་དཔོག་པ་པོ།                                                                                                                         དཀའ་གནས་དཔྱོད་པ་པོ།   ཞེས་པ་དང་།                                                                                                                        དེ་འབྲེལ་གྱི་བྱེད་པ་ལ་འཇུག་པ།                                                                                                    དཔོག་པར་བྱེད།                                                                                                                               དཔོག་བྱེད།                                                                                                     དཔོག                                                                                                                                          དཔྱོད་པར་བྱེད།                                                                                                                        དཔྱོད་བྱེད།                                                                                                                          དཔྱོད།                                                                                                                          ཅེས་པ་དང་།                                                                                                                          དངོས་པོ་གཞན་ལ་འཇུག་པ།    
154.	                                                                                                   དཔག་བྱའི་ལྐོག་གྱུར།                                                                                                                         དཔྱད་བྱའི་དོན།                                                                                                                  ཞེས་པ་དང་།                                                                                                                       དེ་འབྲེལ་གྱི་བྱ་བ་ལ་འཇུག་པ།                                                                                             དཔག་པར་བྱ།                                                                                                                དཔག་བྱ།                                                                                                                                དཔག                                                                                                                           དཔྱད་པར་བྱ།                                                                                                                དཔྱད་བྱ།                                                                                                                                  དཔྱད།                                                                                                                            ཅེས་པ་ལྟ་བུའོ།                                                                                                               བྱེད་པ་པོ་གཞན་དང་འབྲེལ་བའི་དུས་གསུམ་ལས་ད་ལྟ་བ་གཙོ་བོར་སྟོན་པའི་ཆེད་དུ་འཇུག་སྟེ།             ག་ཡིག་ད་ལྟ་བ་ལ་འཇུག་པ་དཔེར་བརྗོད་ན།                                                                                 ཤིང་གཅོད།                                                                                                                            སྦྱིན་པ་གཏོང་།                                                                                                                                                    འོག་ཏུ་གནོན།                                                                                                                                                                     སྨན་གདུ།   ཞེས་པ་ལྟ་བུ་དང་།                                                                                                                                                                   ད་ཡིག་ད་ལྟ་བ་ལ་འཇུག་པ་དཔེར་བརྗོད་ན།                                                                                             རིག་པས་དཔྱོད་ཀྱིན།                                                                                                                      ཞོ་དཀྲོག་གིན། ལོགས་སུ་དགར་གྱིན།                                                                                                                                                                 སྐུད་པའི་དཀྲི་ཡིན་འདུག                                                                                                                                                          ཅེས་པ་ལྟ་བུའོ།   མ་ནིང་དང་འཆད་འགྱུར་མོ་དང་ཤིན་ཏུ་མོ་རྣམས་ཀྱི་སྐབས་སུ་ཤེས་
155.	པར་བྱ་རྒྱུ་ཞིག་ཡོད་དེ།    གཅད་བྱ། གཅོད་བྱེད།   དཔག་བྱ།    དཔོག་བྱེད་ཅེས་པ་ལྟ་བུ་ག་ད་གཉིས་ཡིག་གཟུགས་མི་འདྲ་བས་བདག་གཞན་གཉིས་ཅར་ལ་འཇུག་པ་ན།    བྱ་བྱེད་ཀྱི་ཚིག་དང་ཚིག་གྲོགས་མ་སྦྱར་ཡང་།    དེས་བྱ་ལས་མ་འོངས་པ་དང་བྱེད་པ་ད་ལྟ་བ་ཡིན་པར་གོ་ནུས་མོད་ཀྱང་།     གཙུབ་བྱ།   གཙུབ་བྱེད།    དཀྲི་བྱེད།    དཀྲི་བྱེད་ཅེས་པ་ལྟ་བུ་ག་ད་གཉིས་ཡིག་གཟུགས་གཅིག་གིས་བདག་གཞན་གཉིས་ཀ་ལ་འཇུག་པའི་ཚེ།    བྱེད་ཚིག་གིས་མ་གསལ་བ་རྣམས་ལ།    བཙུབ་ཀྱིན།    དཀྲི་ཡིན་ལྟ་བུ་ཚིག་གྲོགས་ཀྱིན་གིན་གྱིན་ཡིན་བཞི་བོ་ལས་གང་རུང་སྦྱར་བས་བྱེད་པ་ད་ལྟ་བ་སྟོན་ཚུལ་གཅིག་དང་།    ག་ད་གཉིས་ཡིག་གཟུགས་གཅིག་གིས་བདག་གཞན་གཉིས་ཀ་ལ་འཇུག་པ་ན།    དམིགས་ཀྱི་དུས་ལ་འཇུག་པའི་ཚེ།   བཙུབ་ཀྱིན།   དཀྲི་ཡིན་ལྟ་བུ་དུས་ཀྱི་དུས་ད་ལྟ་བ་དང་།   བཙུབ་པར་འགྱུར།    དཀྲི་བར་འགྱུར་ལྟ་བུ་ཚིག་གྲོགས་སྦྱར་བས་དུས་ཀྱི་དུས་མ་འོངས་པ་གསལ་བར་སྟོན་པའི་ཚུལ་གཅིག་སྟེ་ཚུལ་གཉིས་ཡོད་པའི་གནད་ཀྱིས།   རྩ་གཞུང་འདིར་བདག་གཞན་དང་དུས་གསུམ་སོ་སོར་གསུངས་དགོས་བྱུང་བ་ཡིན་ནོ།                         སི་ཏུའི་འགྲེལ་བར་ཡང་།    བཤད་མ་ཐག་པའི་བདག་གཞན་གཉིས་པོ་དེར་མི་གཏོགས་པའི་དུས་ད་ལྟ་བ་ལ་འཇུག་པར་གསུངས་པ།    གཞུང་དུ་དུས་གསུམ་གྱི་འཇུག་པ་གསུངས་པའི་དོན་དང་འབྱོར་བས་ལེགས་བཤད་མཆོག་ཏུ་བདག་འཁུམས་སོ།                                                                                                                                                                                                                                                                                                                                               དེའི་ཚིག་གྲོགས་ལ་འགྲེལ་བཤད་མང་པོར།    བཙུབ་བཞིན།    དཀྲི་བཞིན་ཞེས་སྦྱར་བ་ཡོད་ཀྱང་།   སྐབས་འདིའི་ཚིག་གྲོགས་ཞེས་པ་མཛའ་བཤེས་བསྡེབས་པ་ལྟ་བུ་མ་ཡིན་པར། ཚིག་གི་ཕྲད་ནུས་པ་ཅན་སྦྱོར་བའི་
156.	དོན་ཡིན་པས། ཀྱིན་སོགས་བཞི་ད་ལྟ་བ་དང་། འགྱུར་མ་འོངས་པའི་གྲོགས་སུ་སྦྱར་གྱི།   བཞིན་སྒྲ་ནི་རང་ཉིད་ད་ལྟ་བ་སྟོན་པ་སོགས་དོན་དུ་མར་འཇུག་པས་ཚིག་གི་གྲོགས་སུ་མི་འགྱུར་རམ་སྙམ་མོ།                                                                                                                  བདག་གཞན་དངའབྲེལ་བའི་བྱ་བྱེད་ལས་ཀྱི་སྒྲ་རྣམས་ད་ལྟ་བ་ཡིན་པར་མཁས་པ་མང་པོས་བཞེད་པ་ནི།    སྟ་རེས་ཤིད་གཅད་པའི་ཚེ་གཅོད་པའི་བྱ་བྱེད་བཞིན་ཡིན་པས་བྱེད་པའི་ལས་དང་།    ཤིང་དུམ་བུར་འགྲོ་བཞིན་པ་དེ་ལ་བྱ་བའི་ལས་ཞེས་བཏགས་པ་ཡིན་པས་ད་ལྟ་བར་བཞག་པ་ཡིན་ཞིང་།    ཞ་ལུ་ལོ་ཆེན་གྱིས་བྱ་བའི་ལས་མ་འོངས་པར་གསུངས་པ་བྱ་འགྱུར་མ་འོངས་པ་ལ་དགོངས་པ་ཡིན་ནོ།                                             སྔོན་འཇུག་མོ་འ་ཡིག་ནི།    མིང་གཞི་ལ་བྱེད་པ་པོ་གཞན་དང་འབྲེལ་བའི་བདག་གཞན་གཉིས་ལས་དངོས་པོ་བདག་དང་།    བྱེད་པའི་ལས་ལ་འཇུག་སྟེ།    དངོས་པོ་བདག་ལ་འཇུག་པ།    དཔེར་བརྗོདན།                 གྲུབ་མཐའ་འགོག་པ་པོ།                                                                                                                                                     གནས་སུ་འཇོག་པ་པོ།   ཞེས་པ་དང་།                                                                                                                   བྱེད་ལས་ལ་འཇུག་པ།                                                                                                                                                            འགོག་པར་བྱེད།                                                                                                                                                                  འགོག་བྱེད།                                                                                                                                  འགོག                                                                                                                                         འཇོག་པར་བྱེད།           འཇོག་བྱེད།                                                                                                                         འཇོག                                                                                                                               ཅེས་པ་ལྟ་བུའོ།
157.	     དང་སྒྲའི་ནུས་པས་བྱེད་པ་པོ་གཞན་དང་འབྲེལ་བའི་དངོས་པོ་གཞན་ལའང་འཇུག་སྟེ། དཔེར་བརྗོད་ན།    འཁོད་པར་བྱ།                                                                                                                  འཁོད་བྱ།                                                                                                                                              འཁོད།                                                                                  འབུད་བྱ།                                                                                                                    འབུད།                      ཅེས་པ་ལྟ་བུའོ།                                                                                                                                                                                                བྱེད་པ་པོ་གཞན་དང་འབྲེལ་བའི་དུས་གསུམ་གྱི་ནང་ནས་དུས་མ་འོངས་པ་དང་།   དེ་འབྲེལ་ཡིན་མིན་གྱི་བྱ་འགྱུར་དང་བྱེད་འགྱུར་ན་འོངས་པ་སྟོན་པའི་ཕྱིར་དུ་འཇུག་སྟེ།   དུས་ཀྱི་དུས་མ་འོངས་པ་ལ་འཇུག་པ་དཔེར་བརྗོད་ན།                                                                                                                                                                                                                   འཐབ་པར་འགྱུར།                                                                                                                                                                       འཁོད་པར་འགྱུར།                                                                                                                                                                                                                                 ཞེས་པ་དང་།                                                                                                                                           འཐབ་པར་བྱ།                                                                                                                      འཐབ་བྱ།                                                                                                                        འཐབ།                                                                                                                        འཁོད་པར་བྱ།                                                                                                                   འཁོད་བྱ།                                                                                                                        འཁོད།                                                                                                                             ཅེས་པ་ལྟ་བུའོ། 	                                                                                                                                                                                                                                 སི་ཏུའི་པཎ་ཆེན་དང་།   བསྟན་དར་ལྷ་རམས་པའི་འགྲེལ་བར།   མོ་ནི་
158.	བདག་དང་མ་འོངས་ཕྱིར། ཞེས་རྩ་ཚིག་སྡེབ་བཅོས་ནས་གསུངས་པ་བློ་དམན་རྣམས་གོ་སླ་ཕྱིར་དགོངས་དག་པར་སྣང་ཡང་།   གཞུང་ཚིག་གི་དོན་སླར་ཡང་བསྡུས་ཏེ་བཤད་ན།   ཕོ་ནི་འདས་དང་གཞན་བསྒྲུབ་ཕྱིར།    ཞེས་པའི་འདས་ཞེས་པ་ནི།   དུས་ཀྱི་འདས་པའང་ཡོད་མོད་བྱེ་བྲག་ཏུ་བྱེད་པ་པོ་གཞན་དང་འབྲེལ་བའི་བྱ་བ་བྱས་ཟིན་པ་བསྟན་ཅིང་།   དང་ནི་ཚིགས་བཅད་ཁ་སྐོང་ཙམ་མ་ཡིན་པར་སྡུད་པའི་དོན་ཏེ།    དུས་འདས་པའམ་བྱས་ཟིན་ཏུ་མ་ཟད་བྱ་འགྱུར་མ་འོངས་པ་ལའང་འཇུག་ཅེས་པའོ།                                                                                                                                          གཞན་ཞེས་པ་ནི།    བྱེད་པོ་གཞན་འབྲེལ་གྱི་གང་བྱ་བའི་དངོས་པོ་གཞན་ལ་འཇུག་ཅིང་།    བསྒྲུབ་ཅེས་པ་ནི་བྱ་བའི་ལས་བསྒྲུབ་པ་ལ་འཇུག་པ་ཡིན་ཞེས་པ་སྟེ།    ཕོ་བ་ཡིག་ནི།   བྱ་བྱེད་ལས་གསུམ་ལས་བྱ་བའི་ཡུལ་ལམ་ལས།   བདག་གཞན་གཉིས་ལས་དངོས་པོ་གཞན།   དུས་གསུམ་ལས་བྱས་ཟིན་འདས་པ་གཙོ་བོར་སྟོན་པ་ལ་འཇུག་གོ   །                                                                                                                                                                                              མ་ནིང་གཉིས་ཀ་ད་ལྟར་ཆེད། ། ཅེས་པའི་མ་ནིང་ནི་ག་ད་གཉིས་དང་།    གཉིས་ཀ་ཞེས་པ་ནི།   བྱེད་པོ་གཞན་འབྲེལ་གྱི་དངོས་པོ་བདག་དང་གཞན་གཉིས་ལ་འཇུག་པ་ཚིག་གིས་ཟིན་པས།   བྱ་བྱེད་ལས་གསུམ་ནང་ནས་བདག་འབྲེལ་གྱི་བྱེད་པའི་ལས་དང།    གཞན་འབྲེལ་གྱི་བྱ་བའམ་ལས་ལ་འཇུག་པ་དོན་གྱིས་ཐོབ་ཅིང་།   ད་ལྟ་ཞེས་པ་ནི།   བྱེད་པོ་གཞན་འབྲེལ་གྱི་དུས་གསུམ་ལས་བྱེད་པ་ད་ལྟ་བ་དང་དུས་ཀྱི་ད་ལྟ་བ་གཉིས་ཤེད་མཚུངས་སུ་བསྟན་པས།     བྱེད་པོ་གཞན་འབྲེལ་ཡིན་མིན་གྱི་བྱ་འགྱུར་དང་བྱེད་འགྱུར་མ་འོངས་པ་དང།     དུས་ཀྱི་མ་འོངས་པ་ལ་འཇུག་པ་དོན་གྱིས་ཐོབ་པ་ཡིན་ནོ། །    
159.	 མོ་ནི་བདག་དང་མ་འོངས་ཕྱིར།   ། ཞེས་པའི་མོ་ནི་འ་ཡིིག་དང།     བདག་ཅེས་པ་ནི།   བྱེད་པོ་གཞན་འབྲེལ་གྱིས་དངོས་པོ་བདག་དང།   དང་ནི་སྡུད་པ་སྟེ་བྱེད་པོ་གཞན་འབྲེལ་ཡིན་མིན་གྱི་དངོས་པོོ་གཞན་དང་།   བྱེད་པོ་གཞན་འབྲེལ་གྱི་བྱེད་པའི་ལས་དང་བྱ་བའི་ལས་ལ་འཇུག་ཅིང།    མ་འོངས་ཞེས་པ་ནི།   བྱེད་པོ་གཞན་འབྲེལ་ཡིན་མིན་གྱི་བྱ་འགྱུར་དང་བྱེད་འགྱུར་མ་འོངས་པ་དང་དུས་ཀྱི་མ་འོངས་པ་གཉིས་ཤེད་མཚུངས་སུ་ཚིག་གིས་ཟིན་པས།   བྱེད་པོ་གཞན་དང་འབྲེལ་མ་འབྲེལ་གྱི་བྱེད་པ་ད་ལྟ་བ་དང་དུས་ཀྱི་ད་ལྟ་བ་ལ་འཇུག་པ་དོན་གྱིས་བསྟན་པ་ཡིན་ནོ། ། རྩ་བའི་ཚིག་ཟིན་ལ་བྱེད་པོ་གཞན་འབྲེལ་གྱི་བྱ་བའི་ཡུལ་ལམ་ལས་ལ་དངོས་པོ་གཞན་དང།   བྱེད་པའི་ལས་ལ་དངོས་པོ་བདག་དང་།   བྱ་བ་བྱས་པ་འདས་པ་དང།   བྱེད་བཞིན་ད་ལྟ་བ་དང།    བྱ་འགྱུར་དང་བྱེད་འགྱུར་མ་འོངས་པ་ཞེས་རགས་བཤད་ཀྱིས་གསུངས་ཀྱང་།   དེའི་ཞིབ་བཤད་བྱེད་པོ་གཞན་འབྲེལ་ཡིན་མིན་གྱི་བདག་གཞན་དང་དུས་གསུམ་སོ་སོའི་དོན་སྟོན་པ་ལ་སྔོན་འཇུག་རྣམས་ཇི་ལྟར་འཇུག་ཚུལ་ཁྱད་པར་དང་བཅས་པ།   བསྟན་བཅོས་ཕྱི་མ་དྲུག་ཏུ་ཡོད་ངེས་ཡིན་ཡང་དེང་སང་དཔེ་རྒྱུན་མི་བཞུགས་པའི་སྔོན་གྱི་དཔེ་རྙིང་ཁུངས་དག་ལ་བརྟེན་དགོས་སོ།    བཤད་པ་འདི་ནི་ཁོ་བོའི་གོ་ཡུལ་གྱི་གཞུང་དོན་འགྲེལ་ཚུལ་ཡིན་པས་བཤད་པ་དོན་མཐུན་དུ་ཡོད་ཕྱིན་རང་དང་སྐལ་བ་མཉམ་གྱི་ཕྱིས་འབྱུང་བློ་གསར་རྣམས་སེམས་ཀྱི་དཔལ་བེའུར་ལེགས་པར་ཆོངས་ལ་བརྗེད་ངེས་ཀྱི་རྐུན་པོའི་ལག་ཏུ་མ་ཤོར་བ་གྱིས་ཤིག			འགྲེལ་བ་གཉིས་ཀྱི་དགོངས་བཞེད་ལྟར་སྡེབ་བཅོས་ན།
160.				ཕོ་ནི་འདས་གཞན་བསྒྲུབ་མ་འོངས། ། 			མ་ནིང་གཉིས་ཀ་ད་མ་འོངས། ། 			མོ་ནི་བདག་གཞན་ད་མ་འོངས། ། ཞེས་སྦྱར་ན་བྱེད་པ་པོ་གཞན་དང་འབྲེལ་མ་འབྲེལ་སྤྱི་ཁྱབ་ལ་ཤིན་ཏུ་རུང་བར་སྣང་ངོ་།     དཔེར་བརྗོད་དེ་དག་གི་དོན་མིང་རྐྱང་མ་ཐེ་བའི་དབང་དུ་བྱས་ཏེ་བཤད་ན།    སྔོན་འཇུག་བ་ཡིག་ནི།    འདས་པ་སྟོན་པ་ལ་འཇུག་ཀྱང་།   འདས་ཚིག་ཡིན་ཚད་འཕུལ་མི་དགོས་ཏེ།    དཔེར་ན།    དྲངས་ཟིན་མནནད་ཚར་ལྟ་བུ་མང་པོ་ཡོད་དོ།    དེ་བཞིན་དུ་བྱ་འགྱུར་མ་འོངས་པ་དང་དངོས་པོ་གཞན་ལ་འཇུག་ཀྱང་།   དྲང་བྱ།   གསད་བྱ་ལྟ་བུ་ཡོད་ལ།    དུས་ཀྱི་ད་ལྟ་བ་དང་བདག་དང་བྱེད་པ་ལ་འཇུག་པ་མ་ཡིན་ནོ། སྔོན་འཇུག་ག་དང་ད་ཡིག་ནི།   དངོས་པོ་བདག་གཞན་གཉིས་ཀ་ལ་འཇུག་ཀྱང་།   འདིང་བྱེད།    སེལ་བྱེད་ཅེས་པ་དང་།   བསམ་བྱ།   བྲི་བྱ་ལྟ་བུ་དང་།   ད་ལྟ་བ་དང་མ་འོངས་པ་ལ་འཇུག་ཀྱང་ཡིན་ཚད་ལ་མི་དགོས་པ་སྔར་གྱི་རིགས་འགྲེས་ཤེས་སླ་ཞིང་།   འདས་ཚིག་འཕུལ་བ་མི་སྲིད་དོ།   སྔོན་འཇུག་འ་ཡིག་ནི།   དངོས་པོ་བདག་ལ་འཇུག་ཀྱང་དཔྱོད་བྱེད།   སྩོལ་བྱེད་ལྟ་བུ་དང་། ད་ལྟ་བ་དང་མ་འོངས་པ་ལ་འཇུག་ཀྱང་།   འདིང་བྱ།   མྱང་བྱ་ལྟ་བུ་ཡོད་ལ།   འདས་པ་དང་དངོས་པོ་གཞན་ལ་འཇུག་པ་མེད་དོ། དེ་རྣམས་ནི་གཞུང་གི་དངོས་བསྟན་གྱི་བྱ་བྱེད་ལས་གསུམ་དང་བདག་གཞན་སོགས་ཀྱི་དོན་ལ་སྔོན་འཇུག་རྣམས་འཇུག་ཚུལ་ཡིན་ཞིང་།    དགོས་པ་ཅི་ཕྱིར་འཇུག་པ་གསུངས་པའི་དོན་གྱི་གཙོ་བོ་ཡང་ཡིན་པས།   བྱ་བྱེད་སོགས་
161.	ཀྱི་དབང་གིས་མིང་གཞི་གང་ལ་འཕུལ་ཡིག་གང་འཇུག་མི་འཇུག་དང་།   འཇུག་པའི་དོན་དང་ཁྱད་པར་རྣམས་ལ་མཛུབ་ཁྲིད་དང་བརྒལ་ལན་སོགས་ཀྱིས་ངེས་ཤེས་དྲོངས་ཐག་ཆོད་དགོས་སོ། བསྟན་དར་པའི་འགྲེལ་བར་ཡང་།   མིང་རྐྱང་རྣམས་སྐབས་འདིའི་དཔེར་བརྗོད་དུ་མི་རུང་གསུངས་པ་ཡང་།   མིང་བྱ་བྱེད་སོགས་ཀྱི་དོན་དུ་འཕུལ་འཇུག་པས་ཡིག་སྡེབ་མི་འདྲ་བར་འགྱུར་བའི་ཚུལ་ལ་ངེས་ཤེས་རྣལ་མ་དྲོངས་པ་གལ་ཆེ་བར་དགོངས་ནས་དམིགས་ཕུག་པའི་བཤད་པ་མཛད་པ་ཡིན་པས་དེ་ཁོ་ན་དང་པོར་བསླབ་དགོས་སོ། དེ་ལྟར་མིང་ལ་འཕུལ་འཇུག་ཚུལ་ལེགས་པར་ཤེས་པ་ན།     བྱེད་པ་པོ་གཞན་དང་འབྲེལ་མ་འབྲེལ་གང་ཡིན་རུང་མིང་རྐྱང་ལ་ཡང་སྔོན་འཇུག་རྣམས་བྱ་བྱེད་ཀྱི་དོན་སོགས་སྟོན་པའི་ཕྱིར་ཇི་ལྟར་འཇུག་པ་ཤེས་དགོས་པས་ན་མདོ་ཙམ་བརྗོད་དེ།     དེ་ཡང་མིང་རྐྱང་གི་དངོས་པོ།    ཡན་ལག   ཡུལ།   ཡོད།   མེད།   ཚད་མ།    འདྲ།    རྒྱུན་སོགས་མཐའ་ཡས་པ་རྣམས་ལ་བྱ་བྱེད་ཀྱི་དབང་གིས་འཕུལ་ནམ་ཡང་མི་འཇུག་གོ    དེས་ན་འཕུལ་འཇུག་པའི་མིང་རྐྱང་ནི།    སྔགས།   སྟོད།   དོར།   ཐོབ་སོགས་མང་བོ་ཡོད་པ་རྣམས་ཡིན་ཏེ།    དཔེར་བརྗོད་ན།    བསྔགས་བྱ།    བསྔགས་བྱེད།    བསྔགས་ཟིན།    བསྔགས་ཤིག    བསྟོད་བྱ།   བསྟོད་བྱེད།   བསྟོད་དོ།   བསྟོད་ཅིག་ཅེས་པ་ལྟ་བུ་ཡིག་སྡེབ་གཏན་ནས་མི་འགྱུར་བ་དང་།   དོར་བྱ།    འདོར་བྱེད།   དོརད་ཟིན།    དོརད་ཅིག    ཐོབ་བྱ།   འཐོབ་བྱེད།    ཐོབ་ཟིན།   ཐོབ་ཅིག་ལྟ་བུ་ཅུང་ཟད་འགྱུར་བ་ལྟ་བུ་ཡིན་ནོ།   དེར་མ་ཟད་མིང་ལ་འཕུལ་ཡིག་མ་ཞུགས་ཀྱང་བྱེད་པ་པོ་གཞན་དང་
162.	འབྲེལ་མ་འབྲེལ་གྱི་བྱ་བྱེད་ལ་སོགས་པའི་དོན་སྟོན་པའང་མང་བོ་ཡོད་དེ།    དཔེར་བརྗོད་ན།    བླང་བྱ།    ལེན་བྱེད།   བླངས་ཟིན།    ལོངས་ཤིག    མྱང་བྱ།    མྱོང་བྱེད།   མྱངས་ཟིན།     མྱོངས་ཤིག ཅེས་པ་ལྟ་བུ་ཡིག་སྡེབ་གཏན་འགྱུར་དང་།    སྤྱད་བྱ།   སྤྱོད་བྱེད།   སྤྱད་ཟིན།   སྤྱོད་ཅིག     རྦད་བྱ།   རྦོད་བྱེད།   རྦད་ཟིན།   རྦོད་ཅིག་ལྟ་བུ་ཅུང་ཟད་འགྱུར་བ་རྣམས་ཡོད་དོ། སྔོན་འཇུག་ཤིན་ཏུ་མོ་མ་ཡིག་ནི།    བྱེད་པ་པོ་གཞན་དང་འབྲེལ་བའི་དངོས་པོ་བདག་གཞན་གཉིས་ཀ་དང་།   བྱེད་པ་དང་བྱ་བའི་ལས།   དུས་གསུམ་ཀར་འཇུག་པ་ཚིག་ལ་ཟིན་པས།   བྱེད་པོ་གཞན་འབྲེལ་མིན་པའི་བདག་གཞན་སོགས་ལ་འཇུག་པ་དོན་གྱིས་ཐོབ་པ་ཡིན་པས།   དེ་ཐམས་ཅད་ལ་མཉམ་པ་སྟེ་ཁྱད་པར་མེད་པར་སྟོན་པའི་ཕྱིར་མིང་གཞི་ལ་འཇུག་པར་འགྱུར་རོ།   དངོས་པོ་བདག་ལ་འཇུག་པ་དཔེར་བརྗོད་ན།   མཁས་པ་པོ། མཐོལ་བ་པོ། ཞེས་པ་དང་། དངོས་པོ་གཞན་ལ་འཇུག་པ། མཁས་བྱའི་གནས། མཐོལ་བྱའི་ཚིག ཅེས་པ་དང་། བྱེད་པ་ལ་འཇུག་པ། མཁས་པར་བྱེད། མཁས་བྱེད། མཁས། མཐོལ་བར་བྱེད།
163.	མཐོལ་བྱེད། མཐོལ། ཞེས་པ་དང་། བྱ་བའི་ཡུལ་ལམ་ལས་ལ་འཇུག་པ། མཁས་པར་བྱ། མཁས་བྱ། མཁས། མཐོལ་བར་བྱ། མཐོལ་བྱ། མཐོལ། ཞེས་པ་དང་། བྱས་ཟིན་འདས་པ་ལ་འཇུག་པ། མཁས་པར་བྱས། མཁས་ཟིན། མཁས། མཐོལ་བར་བྱས། མཐོལད་ཟིན། མཐོལད། ཅེས་པ་དང་། དམིགས་ཀྱིས་བྱེད་པའམ་དུས་ཀྱི་དུས་ད་ལྟ་བ་ལ་འཇུག་པ། མཁས་ཀྱིན། མཐོལ་གྱིན། ཞེས་པ་དང་། དམིགས་ཀྱིས་དུས་ཀྱི་དུས་མ་འོངས་པལ་འཇུག་པ།
164.	མཁས་པར་འགྱུར། མཐོལ་བར་འགྱུར། ཞེས་པ་ལྟ་བུའོ། བྱེད་ལས་སུ་གཏོགས་པའི་བསྐུལ་ཚིག་གི་འཇུག་པ་རྩ་བར་དངོས་སུ་མ་གསུངས་པ་ནི།   བསྐུལ་ཚིག་ལ་འཕུལ་ཡིག་མི་འཇུག་པས་ཡིན་ཡང་།    དང་པོའི་ཁྲིད་རྒྱུན་ལས་འོངས་པ་འགྲེལ་བཤད་མཁན་པོ་སྔ་མ་རྣམས་ཀྱིད་གསལ་བར་མཛད་པ་སྟེ།    དཔེར་བརྗོད་ན། སྣོད་ཁོངས་ཤིག ཆུ་ཁོག་ཅིག མེ་ཏོག་ཐོརད་ཅིག ཅེས་པ་ལྟ་བུ་ཡིན་ལ། རྟེན་ལ་མཇོལད་ཅིག ཚད་འཇོལད་ཅིག ལྟ་བུ་མིང་འཇུག་པའང་ཡོད་དོ། བསྐུལ་ཚིག་ལ་ཅིག་ཞིག་ཤིག་གང་ཐོབ་ཀྱང་ཁྱད་པར་མེད་མོད་དཔེ་ཁུངས་དག་པར།   ཕྱེ་ཤིག་ཅེས་པ་ལྟ་བུ་འགའ་རེ་སྣང་བས་བསྐུལ་བ་གསལ་བྱེད་དུ་ཞིག་ལས་ཤིག་སྦྱར་ན་ནུས་པ་ཆེ་བར་སྣང་ངོ་། [ཅ༢ཆ༢]     གཉིས་པ་རྗེས་འཇུག་གི་འཇུག་པ་རྒྱས་པར་བཤད་པ་ལ་གཉིས།   [ཆ༢ཇ༡]   རྟགས་ཀྱི་དབྱེ་བ་བསྟན་པ་དང་།     [ཆ༢ཇ༢]     ཕྱེ་བའི་དོན་བཤད་པའོ།    [ཆ༢ཇ༡]    དང་པོ་ལ་གཉིས།    [ཇ༡ཉ༡]   སྤྱིའི་དོན་དང་། [ཇ༡ཉ༢]       ཡན་ལག་གི་དོན་ནོ།     [ཇ༡ཉ༡]    དང་པོ་ནི།    རྗེས་འཇུག་གི་ཡི་གེ་རྟགས་གསུམ་དུ་
165.	དབྱེེ་བའི་སྐབས་འདིར།    ཐུ་མིའི་གསུང་གི་ཡན་ལག་གི་བསྟན་བཅོས་དྲུག་མི་བཞུགས་པས།    སྔོན་བྱོན་མཁས་པའི་བཞེད་པ་མི་འདྲ་བ་དུ་མ་ཡོད་དེ།    ལོ་ཆེན་ནམ་མཁའ་བཟང་བོ།   རྣམ་གླིང་པཎ་ཆེན།   སྨན་ལུང་པ་བློ་གྲོས་མཆོག་གི་སྡེ།   ཚོགས་བསོག་པ་བློ་བཟང་ཆོས་གྲགས།   སུམ་པ་མཁའ་ཆེན་ཡེ་ཤེས་དཔལ་འབྱོར་རྣམས་ཀྱིས་ས་བ་ག་ད་བཞི་ཕོ་དང་ནང་གསེས་ཀྱིས་སྐྱེས་བུ་རབ་འབྲིང་ཐ་གསུམ་དུ་བཞེད་པ་མཚུངས་ཀྱང་།   ནམ་བཟང་པ།   རྣམ་གླིང་པ།   སུམ་པ་མཁན་ཆེན་གསུམ་གྱིས།    ར་ལ་ང་ན་མ་རྣམས་མོ་ཙམ་དང་ཤིན་ཏུ་མོ།   འ་ཡིག་གཅིག་བུ་མ་ནིང་གསུམ་དུ་བཞེད་པ་དང་།   སྨན་ལུང་པས།   ར་ལ་ང་གསུམ་མོ་དང་ཤིན་ཏུ་མོ།    ན་མ་འ་གསུམ་མ་ནིང་གསུམ་དུ་འདོད་ཅིང་།   ཚོགས་གསོག་པས།   ལ་འ་གཉིས་མོ་གཉིས་དང་།    ང་ན་མ་ར་རྣམས་མ་ནིང་གསུམ་དུ་དབྱེ་བར་མཛད་དོ། དབུས་པ་བློ་གསལ་འབུམ།     ཤཱཀྱ་མཆོག་ལྡན་པ་གཉིས་ཀྱིས།         ས་བ་ད་གསུམ་ཕོ་དང་སྐྱེས་བུ་གསུམ་དུ་བཞེད་པ་འདྲ་ཡང་།    དབུས་པས།     འ་ར་གཉིས་མོ་གཉིས་དང་།   ག་ན་ང་མ་ལ་རྣམས་མ་ནིང་གསུམ་འདོད་ཅིང་།   ཤཱཀྱ་མཆོག་པས།    ལ་འ་གཉིས་མོ་གཉིས་དང་།    ག་ང་ན་མ་ར་རྣམས་མ་ནིང་གསུམ་དུ་དབྱེ་བ་སྣང་ངོ་།   འགྲེལ་བ་མཁས་པའི་ཡིང་འཕྲོག་ཏུ།     ངོ་བོའི་སྒོ་ནས་ད་ས་གཉིས་ཕོ་དང་།   འ་ཡིག་མོ་དང་།   ག་ང་ན་བ་མ་ར་ལ་རྣམས་མ་ནིང་གསུམ་དུ་དབྱེ་ཞིང་།    གྲོགས་ཀྱི་སྒོ་ནས་ས་བ་ད་གསུམ་ཕོ་གསུམ་དང་།    འ་ནི་མོ་གཉིས་དང་།    གང་ན་མ་ར་ལ་དྲུག་མ་ནིང་གསུམ་དུ་དབྱེ་བ་ཡིན་ནོ།     ལྕང་སྐྱ་རོལ་པའི་རྡོ་རྗེ།    ཟུར་མཁར་བློ་གྲོས་རྒྱལ་པོ།    ཞ་ལུ་ལོ་ཙཱ་བ།  
166.	 དཔའ་པོ་གཙུག་ལག་ཕྲེང་བ་རྣམས་ཀྱིས།     ད་བ་ས་གསུམ་ཕོ་གསུམ་དུ་འདོད་པ་མཚུངས་ཀྱང་།    ཟུར་མཁས་པས།    ག་ང་མ་རྣམས་མོ་གཉིས་དང་།    ན་ར་ལ་འ་རྣམས་མ་ནིང་གསུམ་དུ་འདོད་ཅིང་།   གཞན་གསུམ་གྱིས།   འ་ར་གཉིས་མོ་གཉིས་དང་།   ག་ན་ང་མ་ལ་རྣམས་མ་ནིང་དང་གསུམ་དུ་བཞེད་པ་ལགས་སོ།   པྲ་ཏི་རིན་ཆེན་དོན་གྲུབ་ཀྱིས།   ས་ད་བ་གསུམ་ཕོ་གསུམ་དང་།    ག་ར་ལ་ང་ན་མ་རྣམས་མོ་གཉིས་དང་།   འ་ཡིག་ལ་མ་ནིང་གསུམ་དུ་དབྱེ་བ་ཡིན་ནོ།    དེ་ལྟར་བཞེད་པའི་རྒྱུ་མཚན་ཞིབ་པར་སོ་སོའི་གཞུང་འགྲེལ་དང་།   འགྲེལ་བ་སྐལ་ལྡན་ཡིད་ཀྱི་པདྨ་འབྱེད་པའི་སྣང་བའི་མཛོད་དང་།    རྒྱས་འགྲེལ་མཁས་པའི་མགུལ་རྒྱན་མུ་ཏིག་ཕྲེང་མཛེས་སོགས་ལ་བརྟེན་ནས།     ངང་པས་ཆུ་ལས་འོ་མ་ལེན་པ་བཞིན་འཐད་ཅིང་རིགས་པར་ལྡན་པ་གང་གི་རྗེས་སུ་འབྲངས་ཀྱང་མི་རུང་བ་ག་ལ་ཡོད་མོད་ཀྱི།     བདག་གི་ཁྲིད་རྒྱུན་འདི་ལ་སི་ཏུ་པཎ་ཆེན་གྱི་བཞེད་པ་ཉིད་གཙོ་བོར་མཛད་པ་བཞིན་དེ་ལྟར་དུ་དགོད་པར་བྱ་བ་ལགས་སོ། [ཇ༡ཉ༢]     གཉིས་པ་ཡན་ལག་གི་དོན་ནི།    རྗེས་འཇུག་གི་ཡི་གེ་ག་ང་ད་ན་བ་མ་འ་ར་ལ་ས་སྟེ་བཅུ་བོ་ལ་ནི།     རང་འཇུག་ཡུལ་གྱི་མིང་གཞིའི་ཡི་གེ་ཞུགས་པ་ལས་རྗོད་པའི་སྐད་གདངས་མི་འདྲ་བ་ཡོད་པའི་དབང་གིས།    ག་ད་བ་ས་བཞི་བོ་ཕོ་དང་།    ང་མ་འ་གསུམ་མོ་དང་།    ན་ར་ལ་གསུམ་མ་ནིང་སྟེ་རྟགས་གསུམ་དུ་དབྱེ་བར་བྱ་དགོས་སོ།   དེ་ལྟར་སྤྱིར་རྟགས་གསུམ་དབྱེ་བ་བསྟན་ནས་དེའི་ནང་གསེས་ཀྱི་ཁྱད་པར་མི་འདྲ་བ་
167.	བརྒྱད་མདོར་བསྟན་པ་ནི།     རྗེས་འཇུག་གི་ཕོ་ཡིག་ལ་ནི་སྐྱེས་བུ་རབ་དང་འབྲིང་དང་ཐ་མ་སྟེ་གསུམ་དང་།    མོ་ཡིག་ལ་ནི་མོ་ཙམ་དང་ཤིན་ཏུ་མོ་སྟེ་གཉིས་དང་།   མ་ནིང་གི་ཡི་གེ་ལ་ནི་འགྱུར་བ་མ་ནིང་དང་།   མཚན་གཉིས་མ་ནིང་དང་།    མཚན་མེད་མ་ནིང་དག་དང་རྣམ་པ་གསུམ་སྟེ་ནང་གསེས་ཀྱི་དབྱེ་བ་བརྒྱད་དུ་འདོད་པར་བྱའོ།    རྗེས་འཇུག་དེ་རྣམས་རེ་རེ་ལ་ཡང་བྱེད་པ་མི་འདྲ་བ་བཞི་བཞིའི་སྒོ་ནས་འཇུག་ཡུལ་གྱི་མིང་གཞིའི་རྗེས་སུ་འཇུག་པར་བྱེད་དེ་རིམ་བཞིན་འཆད་པར་འགྱུར་རོ། [ཆ༢ཇ༢]        གཉིས་པ་ཕྱེ་བའི་དོན་བཤད་པ་ལ་བཞི།     [ཇ༢ཉ༡]    འཇུལ་ཡུལ་གང་ལ་འཇུག་པར་བྱེད་པ།      [ཇ༢ཉ༢]      འཇུག་པ་པོ་གང་གིས་འཇུག་པར་བྱེད་པ།     [ཇ༢ཉ༣]    ཚུལ་ཇི་ལྟར་འཇུག་པར་བྱེད་པ།     [ཇ༢ཉ༤]       དགོས་པ་ཅི་ཡི་ཕྱིར་འཇུག་པར་བྱེད་པའོ། [ཇ༢ཉ༡]      དང་པོ་ནི།     རྗེས་འཇུག་རྣམས་མིང་གཞིའི་ཡི་གེ་གང་ལ་འཇུག་པར་བྱེད་པ་ཡིན་ཞེ་ན།   སྤྱིར་མིང་གཞི་ཐམས་ཅད་ཀྱི་རྗེས་སུ་འཇུག་པ་ལ་བཀག་པ་མེད་མོད་ཀྱང་།   སྐབས་འདིར་དེ་ལྟར་ཞུགས་པ་ལ་བརྟེན་ནས་བརྗོད་བྱ་དོན་ལྡན་གྱི་མིང་དང་ཚིག་ཏུ་འགྲུབ་མི་འགྲུབ་ཀྱི་ཁྱད་པར་གཙོ་ཆེ་བའི་ཕྱིར།    ཐོབ་ཚུལ་ཡོད་པའི་ཡི་གེ་ཐམས་ཅད་ལ་འཇུག་པ་ཡིན་ནོ། དེ་ཡང་རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་རྣམས་ཀྱི་གཞུང་གི་ཚིག་དོན་བོད་ཀྱི་སྐད་དུ་བསྒྱུར་བ་ལ།    བཀའ་བསྟན་བཅོས་ཀྱི་མ་དཔེ་རྣམས་སཾསྐྲྀ་ཏའི་སྐད་དུ་བཞུགས་པས་དེ་བསྒྱུར་བ་ལ་ལེགས་སྦྱར་དང་ཆ་མཐུན་པའི་བོད་སྐད་བྱིངས་ཀྱི་བསྟན་བཅོས་དབྱངས་གསལ་རྣམ་དབྱེ་
168.	ཚིག་ཕྲད་དང་རྟགས་གསུམ་གྱི་འཇུག་པ་དང་།    དེ་ཡང་རྐྱེན་དང་རྣམ་འགྱུར་དང་དེ་ཕན་སོགས་ཀྱི་དོད་དུ་བྱེད་པ་བཞི་བཞིའི་སྒོ་ནས་འཇུག་པའི་བརྡ་སྤྲོད་འདི་མེད་དུ་མི་རུང་བར་ངེས་པར་མཁོ་བའི་ཆེད་དུ་ཡིན་ནོ། དེའི་ཕྱིར་སྔར་གྱི་རྒྱལ་བློན་བྱང་ཆུབ་སེམས་དཔའི་སྐུ་དྲིན་གྱིས།   བཀས་བཅད་པ་སྔ་ཕྱི་བར་གསུམ་གྱི་སྒོ་ནས་རྒྱ་གར་གྱི་པཎྚི་ཏ་དང་།    བོད་ཀྱི་ལོ་ཙཱ་བ་རྣམས་ཀྱིས་བཀའ་དང་བསྟན་བཅོས་འགྱུར་རོ་ཅོག་བསྒྱུར་ཅིང་འཆད་ཉན་གྱི་འགོ་བཙུགས་པ་ནས་བཟུང་ད་ལྟའི་བར་དུ།    ཡི་གེའི་སྡེབ་སྦྱོར་ནི་སློབ་དཔོན་སཾ་བྷོ་ཊས་མཛད་པའི་སུམ་ཅུ་པ་དང་རྟགས་ཀྱི་འཇུག་པ་ཡན་ལག་དང་བཅས་པ་ཇི་ལྟ་བར་བྱས་ཏེ།   བྱེ་བྲག་ཏུ་རྟོགས་བྱེད་ཆེ་འབྲིང་ཆུང་གསུམ་དང་།   སྒྲ་སྦྱོར་བམ་པོ་གཉིས་པ་རྣམས་མཛད་ནས་བོད་ཀྱི་དྷརྨ་ཇི་ལྟར་བསྒྱུར་ཅིང་མཉན་བཤད་བྱ་བའི་ཚུལ་གཏན་སྲོལ་དུ་བཙུགས་པ་ནི།    མཁན་ལོ་རྒྱལ་གསུམ་གྱི་ཕྱག་རྒྱ་ཡིན་པས་དེ་ལས་གང་ཟག་སུས་དུས་ནམ་ཡང་འདའ་བར་བྱ་མི་རུང་བ་ཡིན་ནོ།   དེ་བས་ན་གསུང་རབ་ཀྱི་ཆོས་སྐད་རང་ལ་རྗོད་བྱེད་ཀྱིས་བརྗོད་བྱ་ཇི་ལྟར་སྟོན་པ་ལ།   སྔོན་རྗེས་ཡང་འཇུག་དང་བཅས་པ་རྣམས་བྱེད་པ་བཞིའི་སྒོ་ནས།   མིང་གཞིའི་ཡི་གེ་དང་མིང་གང་ལ་འཇུག་པ་དང་གང་ལ་མི་འཇུག་པའི་ཁྱད་པར་མ་འདྲེས་པར་ཞེས་ཤིང་འབྱེད་པ་ནི།     སྐབས་འདིའི་ཤེས་པར་བྱ་རྒྱུའི་དོན་གྱི་གཙོ་བོའི་ཕུལ་ཡིན་ནོ།    རྩ་བ་ལས་ཀྱང་།   ཐམས་ཅད་ཅེས་མང་ཚིག་སྦྱར་བ་མ་གཏོགས་མ་ལུས་དང་མཐའ་དག་དང་ཅོག་ལྟ་བུ་ལུས་དོགས་ཡོད་པ་རྣམས་ཆེད་གཉེར་གྱིས་བསྡུ་བའི་ཚིག་མ་སྦྱར་བའི་རྒྱུ་མཚན་ཤེས་དགོས་སོ།              འོ་ན།    གང་ལ་ཡི་གེ་ཐམས་ཅད་ལ།       ཞེས་རྩ་བར་གསུངས་ཡོད་
169.	བཞིན་དུ་ཐོབ་ཚུལ་ཡོད་པའི་ཡི་གེ་ཞེས།     མ་རལ་བའི་གོས་ལ་སྣམ་བུའི་ལྷན་པ་རྒྱབ་པ་ཅི་ཡིན་སྙམ་ན་བཤད་པར་བྱ་སྟེ།   ཆོས་རྒྱལ་སྲོང་བཙན་གྱི་བཀས།    སློབ་དཔོན་ཐུ་མིས་བོད་ཀྱི་དབྱངས་གསལ་སོ་བཞིར་བསྡུ་སྐབས།    རྒྱ་གར་དབྱངས་གསལ་ལྔ་བཅུ་ལས་བོད་ཀྱི་སྐད་གདངས་ཀྱི་ཡི་གེ་དྲུག་མ་རྙེད་པར་ཐུགས་མུག་ནས་བཤུམ་པས།    ཉམས་སྣང་ལ་མི་རྟ་ནག་ཞོན་པ་ཁྲབ་རྨོག་གྱོན་ཞིང་ལག་ན་མདུང་ཐོགས་པ་ཞིག་གཟིགས་ནས།   སློབ་དཔོན་གྱིས་ཁྱེད་ག་ནས་བྱོན་དྲིས་པས།   ཞང་ཞུང་ནས་འོངས་ཟེར།   གར་འགྲོ་དྲིས་པས།   ཟ་ཧོར་དུ་འགྲོ་ཟེར།   དོན་གང་ཡིན་དྲིས་པས།    ཇ་ཉོ་རུ་འགྲོ་ཟེར།   ཕྱིར་ནམ་སླེབས་དྲིས་པས།   ཅི་ཆ་ཞེས་གསུངས་ནས་ཡལ།    དེ་ནས་དྲིས་ལན་ལ་བརྟག་ཅིང་དཔྱད་པས།    ཞ་འ་ཟ་ཇ་ཅ་ཆ་སྟེ་ཡི་གེ་དྲུག་རྙེད་ནས་གསལ་བྱེད་སུམ་ཅུ་གཏན་ལ་ཕབ་པ་དང་གཅིག    བོད་འདིར་རྒྱལ་བོ་གཉའ་ཁྲི་བཙན་པོ་ནས་བཟུང་།    གནམ་རི་སྲོང་བཙན་བར་དུ་ཕལ་སྐད་ཀྱི་རྗོད་པ་ཡོད་ཀྱང་ཟུར་ཆག་ཡིན་པས་ཆོས་སྐད་དུ་མི་རུང་བ་དང་གཉིས།        སཾ་སྐྲྀ་ཏའི་ཡི་གེ་རྣམས་མཚམས་སྦྱོར་རྣམ་དབྱེ་དེ་ཕན་ཡུ་སྨད་ཨ་སྨད་ཀུན་བཤད་རྐྱེན་སོགས་ལ་བརྟེན་ནས་རྗོད་བྱེད་ཀྱིས་བརྗོད་དོན་སྟོན་པ་དང་གསུམ།     བོད་ཕལ་སྐད་ཙམ་གྱིས་དེ་རྣམས་སྟོན་མི་ནུས་པ་དང་བཞི།    ཕལ་སྐད་དང་ཆོས་སྐད་སོ་སོར་མེད་ན་སུམ་རྟགས་ཀྱི་བསྟན་བཅོས་བརྒྱད་བརྩམས་པའི་དགོས་པ་མེད་པ་དང་ལྔ།   ལུང་སྡེ་སྣོད་གསུམ་གྱི་རྗོད་བྱེད་ཀྱི་གཞི་རྩ་ཡི་གེ   དེ་ལས་མིང་།   དེ་ལས་ཚིག    དེ་ལས་རྗོད་པ། དེ་དག་ལ་བརྟེན་ནས་ལམ་བསླབ་པ་གསུམ་གྱི་བརྗོད་བྱའི་དོན་མཐའ་དག་འཆད་པ་དང་མཉན་པ་དང་བསམ་པ་དང་སྒོམ་པའི་རིམ་གྱི་ཉམས་ལེན་ལ་རྟག་གུས་
170.	བརྩོན་པའི་སྒོ་ནས་མཐར་གྱི་འབྲས་བུ་ཐོབ་པ་ཞིག་དགོས་པ་དང་དྲུག་སྟེ།    དེ་ལྟའི་རྒྱུ་མཚན་དྲུག་ལ་བརྟེན་ནས་ཐོབ་ཚུལ་ཡོད་པའི་ཡི་གེ་ཞེས་བཤད་པ་ལགས་སོ།      འོ་ན་ཐོན་ཚུལ་ཡོད་པའི་ཡི་གེ་ཞེས་དབང་ཤེད་བཙན་པོས་སྨྲས་པས་མི་ཆོག་གི    ཐོབ་ཚུལ་ཡོད་པ་གང་ཡིན།   མེད་པ་གང་ཡིན་སྨོས་ཤིག་ཅེ་ན།    བོད་ཀྱི་ཆོས་སྐད་གཞིར་བཞག་པའི་སྒོ་ནས་བཤད་པར་བྱ་སྟེ།   རྩ་བ་ལས།    དེ་དག་རེ་རེའང་བཞི་བཞི་བྱེད་དེ།   གང་ལ་འཇུག་བྱེད་གང་གིས་འཇུག   ཇི་ལྟར་འཇུག་བྱེད་ཅི་ཕྱིར་འཇུག   ཅེས་གསུངས་པ་ནི།    སྔོན་འཇུག་རྣམས་མིང་དང་མིང་གཞི་རྣམས་ཀྱི་སྔོན་དུ་འཇུག་པ་ལ་བྱེད་པ་བཞིའི་སྒོ་ནས་འཇུག་ཅིང་།    དེ་ཡང་གང་རུང་རུང་མ་ཡིན་པར་མིང་གཞི་གང་ལ་འཕུལ་གང་འཇུག་པའི་ཁྱད་པར་ཡོད་པ་བཞིན།    རྗེས་འཇུག་རྣམས་ཡི་གེ་རྣམས་ཀྱི་རྗེས་སུ་འཇུག་པ་ལ་ཡང་།   གང་ལ་འཇུག་བྱེད་གང་གིས་བྱེད།   ཇི་ལྟར་འཇུག་བྱེད་ཅི་ཕྱིར་བྱེད།   ཅེས་པ་ལྟར་ཡི་གེ་གང་ལ་རྗེས་འཇུག་གང་གིས་འཇུག་པར་བྱེད་པ་དང་།   ཞུགས་པ་ལས་ཆོས་སྐད་ཀྱི་བརྗོད་བྱ་རྗོད་བྱེད་གསལ་བར་སྟོན་ནུས་དགོས་པ་དང་།    རང་འདོད་དབང་ཤེད་ཀྱིས་འཇུག་པར་བྱེད་ཀྱང་འཆད་འགྱུར་བཞིན་མིང་དོན་གསལ་བར་བྱེད་མི་ནུས་པའང་ཡོད་པས་ན།    སློབ་དཔོན་སཾབྷོ་ཊས།   སྔོན་འཇུག་སྐབས་འཇུག་པ་དང་།   མི་འཇུག་པ་གཉིས་གསུངས་ཤིང་།    ཡིག་རྩ་དག་པ་གལ་ཆེ་བའི་ཕྱིར་འཇུག་པ་དེའི་མཐའ་གཅོད་པ་ཞེས་པའི་ཚིག་གཅིག     དགོངས་འགྲེལ་མཁན་པོ་གསུམ་གྱི་གསུང་རྒྱུན་ལ་ཞིབ་ཆའི་ཟུར་ཐོན་ཡོད་པས་སྔོན་རྗེས་གཉིས་ཀར་འཇུག་མི་འཇུག་པའི་མཐའ་གཅོད་གསུམ་ཤེས་དགོས་ཤིང།   
171.	ཤེས་པའི་ཆེད་དུ་སྔོན་རྗེས་ལ་བསྒྲེ་ནས་རྗེས་འཇུག་ལ་འཇུག་པ་དང་།    མི་འཇུག་པ་དང་།   ཆེས་ལྷག་པར་འཇུག་མི་འཇུག་གི་མཐའ་གཅོད་པ་ལ་ཤིན་ཏུ་ནས་ཀྱང་ཆེས་ཤིན་ཏུ་སྦྱར་དགོས་ཏེ།   བོད་བྱིངས་འདིར་ཚིག་དོན་སྟོན་པ་མིང་དང་།   མིང་དོན་སྟོན་པ་ཡི་གེ    ཡི་གེ་མིང་དུ་འགྲུབ་མི་འགྲུབ་སྟོན་པ་རྗེས་འཇུག་ཁོ་ན་ལ་རག་ལས་པས་སོ།    འདིར་ཆོས་སྐད་གཞིར་བཞག་པ་ན།   རྗེས་འཇུག་ཐོབ་པས་མིང་དང་ཚིག་དང་བྱ་བྱེད་ལས་གསུམ་དང་དུས་གསུམ་དང་བཅས་པ་སྟོན་པ་ལ།   ཡི་གེ་གང་ལ་འཇུག་པའི་ཚུལ་གཅིག་དང་།   མི་འཇུག་པའི་ཚུལ་གཉིས་ཡོད་མོད།   འཇུག་པ་ཡིག་ཚོགས་མང་བའི་ཕྱིར།   མི་འཇུག་པའི་སྒོ་ནས་མདོ་ཙམ་བཤད་དེ།   དེ་ཡང་རྗེས་འཇུག་ག་ཡིས།    ཛག   ཝག རྐག   རྒག   རྗག   རྦག   ལྒག ལྔག ལྗག   ལྤག   ལྦག སྩག པྱག   ཏྲག   ཀྭག   ནས་ཧྭག་གི་བར་བཅུ་གཉིས་དང་།   རྐྱག   རྨྱག   རྒྭག   རྩྭག   ཕྱྭག   གྲྭག   སྦྱག སྣྲག   བཟག   འཁག   དངག   མཁོག    མགག   མཛག    བརྐག   བརྔག    བརྗག   བརྫག   བལྟག    བསྟག   བསྩལ།   བརྐྱག   བསྐྱག བགྱག   བགྲག དཀྱག དགྱག   དཔྱག   དགྲག   མགྱག   མགྲག   ཅེས་པ་དང་།                                                                                                      རྗེས་འཇུག་ང་ཡིག་ནི།    ཛང་།   རྒང་།   རྔང་།   རྦང་།   ལྐང་།   ལྡང་།    ལྤང་།   སྔང་།   སྨུང་།   སྩང་།   པྱང་།   ཏྲང་།    ཐྲང་།    པྲང་།   ཟླང་།   ཀྭང་།   ནས་ཧྭང་བར་བཅུ་གཉིས།    རྒྭང་།   རྩང་།   ཕྱྭང་།   གྲྭང་།   སྒྲང་།    སྣྲང་།   བཞང་།    དཀང་།   དམང་།   མཁང་།   མགང་།   མཛང་།   མངང་།   མཉང་།   མནང་།   བརྐང་།    བརྒང་།    བརྔང་།    བརྗང་།    བརྟང་།    བལྟང་།    བལྡང་།    བསྐྲང་།   བཀྱང་།   བཀླང་།   བཟླང་།    འཁྱང་།    འཁྲེང་།   འདྲང་།   དཀྱང་།   དགྱང་།   དམྱང་།   དགྲང་།   དཔྲང་།   དབྲང་།   མཁྱང་།   མགྱང་།    མགྲང་ཞེས་
172.	པ་དང་།   ད་ཡི་རྗེས་འཇུག་ནི།    ཀད། ཇད།   ཏད།   ཛད།   ཝད།   ཨད།   རྡད།   རྣད།   ལྐད།   ལྒད།   ལྡད།   ལྤད། ལྦད།   སྒད།   སྔད།   སྩལ།   ཀྱད། པྱད།    མྱད།   ཏྲད།   ཐྲད།    བྲད།    ཟློད།   ཀྭད་ནས་ཧྭད་བར་བཅུ་གཉིས།   རྐྱད།   རྨྱད།   རྒྭད།   རྩད།   ཕྱྭད།   གྲྭད།   སྦྱད།   སྨྱད།   སྣྲད།   སྨྲད།   གཞད།   གཡད།   དཀད།   དཔད།   དབད།   དངད།    མཁད།   མཚད།    མགད།   མངད།   མནད།   བརྐད།    བརྒད།    བརྙད།    བརྡད།    བརྣད།    བལྟད།    བསྐད། བསྒད།   བསྔད།   བསྩད།   བརྐྱད།   བསྒྱད།   བཀྲད།   བསྲད།   བཀླད།   བཟླད།   བརླད།   འཕྱད།   དཀྱད།   དགྱད།   དབྱད།   དམྱད།   དཀྲད།   དགྲད།   དཔྲད།   དབྲད།   མགྱད།     མཁྲད།   མགྲད་ཅེས་པ་དང་།     ན་ཡི་རྗེས་འཇུག་ནི།      ཇན།    ཛན།   ཝན།   རྡན། རྔོན།   ལྐན།   ལྒན།   ལྔན།   ལྩན།   ལྟན།   ལྤན།   ལྦན།   སྒན།   སྡན།   སྩན།   པྱན།   མྱན།    ཀྲན།   ཐྲན།   པྲན།   ཧྲན།   ཟླན།   ཀྭན་ནས་ཧྭན་བར་བཅུ་གཉིས།   རྨྱན།   རྒྭན།   རྩན།   ཕྱྭན།   གྲྭན།   སྒྱན།   སྨྲན།   བགུན།   བཟན།   འཚན།   གཙན།   མཇན།    བརྐན།   བརྒན།    བརྗན།   བརྡན།   བལྟན།   བལྡན།   བརྒན།   བསྔན།   བསྡན།   བསྩན།    བརྐྱན།   བསྒྱན།   བགྱན།    བགྲན།   བཀླན།   བཟླན།   འཁྱན།   འགྱན།   དཀྱན།   དགྱན།   དབྱན།    དམྱན།    དཀྲན།   དགྲན།   དཔྲན།   དབྲན།   མགྱན།   མཁྲན་ཞེས་པ་དང་། རྗེས་འཇུག་བ་ཡིག་ནི།    ངབ།   ཇབ།   པབ།   མབ།   ཛབ།    ཝབ།   འབ།   ཨབ།    རྒབ།   རྗབ།   རྙབ།   རྨབ།   ལྐབ།   ལྒབ།   ལྔབ།   ལྗབ།   ལྤབ།   ལྦབ།   སྔབ།   སྨབ།   སྩབ།   ཀྱབ།   གྱབ།   པྱབ།   ཕྱབ།    མྱབ།   ཏྲབ།   ཐྲབ།   པྲབ།   ཕྲབ།   ཧྲབ།   བླབ།   ཟླབ།   ཀྭབ་ནས་ཧྭབ་བར་བཅུ་གཉིས།    རྐྱབ།   རྨྱབ།   རྒྭབ།   རྩབ།   ཕྱྭབ།   གྲྭབ།   སྒྱབ།   སྤྱབ།    སྨྱབ།  
173.	 སྣྲབ། སྨྲབ།   བགབ།   བདབ།   གཅབ།   གཉབ།   དཀབ།   དངབ། དམབ། མཁབ། མཆབ། མཚབ། མགབ། ་མཇབ། མདབ། མངབ། མཉབ། བརྐུབ།    བརྒབ།   བརྗབ།    བརྙབ།   བརྫབ།    བསྔབ།   བསྩབ།   བརྐྱབ།    བསྒྱབ།    བཀྱབ།   བགྱབ།   བགྲབ།    བཀླབ།   བཟླབ།   འཁྱབ།   འགྱབ།   འཕྱབ།   འབྱབ།   འཕྲབ།   འདོགས་ཅན་གྱི་ཡི་གེ་ལ་སྔོན་འཇུག་ག་ཡིག་མི་འཇུག་པས་འདོགས་ཅན་སོ་དྲུག     དཀྱབ།   དགྱབ།    དཔྱབ།   དབྱབ།   དམྱབ།    དཀྲབ།    དགྲབ།    དཔྲབ།    དབྲབ། མཁྱབ།   མགྱབ།    མཁྲམ།   མགྲབ་ཅེས་པ་དང་། རྗེས་འཇུག་མ་ཡིག་ནི།    ཇམ།   པམ།   ཛམ།   ཝམ།   རྐམ།   རྒམ།   རྗམ།   རྙམ། རྟམ།   རྦམ།   རྨམ།   རྫམ།   ལྐམ། ལྒམ།   ལྔམ།   ལྗམ།   ལྤམ།    ལྦམ།   སྦམ།   སྨམ། སྩམ།   ཀྱམ།   པྱམ། བྱམ།    མྱམ།   ཀྲམ།   ཏྲམ།   ཐྲམ།    དྲམ།    པྲམ།   བླམ།   སླམ།   ཀྭམ་ནས་ཧྭམ་བར་བཅུ་གཉིས།    རྐྱམ།   རྨྱམ།   རྒྭམ།    རྩམ།   ཕྱྭམ།   གྲྭམ།   སྦྱམ།    སྨྱམ།    སྐྲམ།    སྣྲམ།   སྤྲམ།    སྨྲམ།    བཞམ།    གཙམ།   དཔམ།   དགམ།    དབུམ།    དམམ།   མཁམ།   མཆམ།    མཐམ།    མཚམ།    མགམ།   མཇམ།   མདམ།    མཛམ།    མབམ།   བརྒམ།   བརྗམ།    བརྙམ།   བརྟམ།    བརྡམ།    བརྣམ།    བརྫམ།   བལྟམ།   བསྩམ།    བརྐྱམ།   བརྒྱམ།    བསྐྲམ།    བཀྱམ།   བགྱམ།   བགྲམ།   བསྲམ།    བཀླམ།    བསླམ།   འགྱམ།    འཕྱམ།   འབྱམ།   འཁྲམ།   འཕྲུམ།    དཀྱུམ།    དགྱམ།    དཔྱོམ།   དབྱམ།   དམྱམ།   དཔྲམ།    དབྲམ།    མཁྱམ།   མགྱམ།    མཁྲམ།   མགྲམ་ཞེས་པ་དང་། འ་ཡི་རྗེས་འཇུག་ནི།     མིང་གཞི་ཐམས་ཅད་ཀྱི་སུ་འཇུག་མོད།   བརྡ་གསར་འདིར་འཁྲུལ་སྤོང་དུ་དངོས་སུ་སྦྱོར་མི་དགོས་པ།    ཀ་ནས་ཨའི་བར་སུམ་ཅུ།    འཕུལ་དང་ལྡན་མི་ལྡན་གྱི་མགོ་ཅན་འདོགས་ཅན་སུམ་
174.	བརྩེགས་ཅན་རྣམས་ལ་དོན་ཐོབ་ཏུ་ཡོད་ཀྱང་དངོས་སུ་ཡི་གེར་མི་འབྲིའོ།    དེར་མ་ཟད།     བགའ།   བསའ།   འཁའ།   འཐའ།    འཕའ།   འཚའ།   གཅའ། ་ གཙའ།   དངའ།    མཆའ།   མགའ།   མཇའ།   མཉའ་ཞེས་རྐྱང་བ་དང་།   ར་ཡི་རྗེས་འཇུག་ནི།    ཇར།   ཙར།   ཛར།   ཝར།    རར།   ལར།   རྐར།    རྒར།   རྔར།   རྗར།   རྙར།   རྟར།   རྦེར།   རྩར།   རྫར།   ལྐར།   ལྒར། ལྔར།   ལྕར།   ལྗར།    ལྤར།   ལྦར།   སྩར།   པྱར།   ཀྲར།   ཁྲར།   གྲར།   ཏྲར།   ཐྲར།   དྲར།   པྲར།   ཕྲར།   བྲར།   སྲར།   ཧྲར།    ཀླར།   གླར།   བླར།   ཟླར།   རླར།   ཀྭར་ནས་ཧྭར་བར་བཅུ་གཉིས།     རྐྱར།   རྒྱར།   རྨྱར།   རྒྭར།   རྩྭར།   ཕྱྭར།   གྲྭར།   སྐྲར།   སྣྲར།   སྤྲར།   སྦྲར།   སྨྲར།   གཙར།   གདར།   གནར།   མཉེར།   བརྐར།    བརྒུར།   བརྔར།   བརྗར།   བརྙར།   བརྟར།   བརྩར།   བརྫར།   བལྟར།   བལྡར།   བསྔར།    བསྩར།    བརྐྱར།   བརྒྱར།   བསྐྲར།    བསྒྲར།   བཀྱར།   བགྱར།   བཀྲར།    བགྲར།    བསྲར།   བཀླར།    བཟླར།   བརླར།   བསླར།   འཁྲར།   འགྲར།   འདྲར།   འཕྲར།   འབྲར།   དཀྱར།   དཔྱར།    དམྱར།    དཀྲར།   དགྲར།    དཔྲར།   དབྲར།   མཁྱར།   མགྱར།   མཁྲར།   མགྲར་ཞེས་པ་དང་། ལ་ཡི་རྗེས་འཇུག་ནི།     ཀལ།   ཇལ།   པལ།   ཙལ།   ཛལ།   ལལ།   རྐལ།   རྗལ།   རྦལ།   རྫལ།   ལྐོལ་ནས་ལྷལ་བར་བཅུ་ཐམ་པ།    སྔལ།   སྟལ།   ཁྱལ།   པྱལ།   ཀྲལ།   ཏྲལ།   ཐྲལ།    པྲལ།   ཀླལ། བླལ།   ཟླལ།   རླལ།   སླལ།   ཀྭལ་ནས་ཧྭལ་བར་བཅུ་གཉིས།   རྨྱལ།   རྒྭལ།   རྩྭལ།   ཕྱྭལ།   གྲྭལ།   སྦྱལ།   སྨྱལ།   སྐྲལ།   སྨྲལ།   བགལ།   བཞལ།   བཟལ།   གཙུལ།   གཟལ།   གནལ།   དཀལ།   མདལ།   བརྐལ།   བརྔུལ།   བརྗུལ།   བརྙིལ།    བརྣལ།   བརྫལ།   བལྟལ།   བལྡལ། 
175.	 བསྟལ།   བསྡལ།   བསྐྲལ།   བགྱལ།   བགྲལ།   བཀླལ།   བརླལ།   བསླལ།    འཕྱིལ།   དཀྱལ།   དགྱལ།   མཁྱལ།    མགྱལ།   མཁྲལ།   མགྲལ་ཞེས་པ་དང་། རྗེས་འཇུག་ས་ཡིག་ནི།      ཏས།   ཙས།   ཛས།   ཝས།   ཨས།   རྙས།   རྦས།   ལྐས།   ལྒས། ལྔས།   ལྕས། ལྗས།   ལྤས།   ལྦས།   ལྩས།   ཀྱས།   ཁྱས།   པྱས།   ཀྲས།   ཐྲས།   པྲས།   ཧྲས།   རླས།   རྒྭས་ནས་ཧྭས་བར་བཅུ་གཉིས།     རྐྱས།   རྒྭས།   རྩྭས།   ཕྱྭས།   གྲྭས།   སྦྱས།   སྣྲས།   འཚས།   དཔས།    མཇས།    མངས།    མཚས།    བལྡས།   བསྙས།    བསྟས།   བསྩས།   བརྐྱས།   བཀླས།   བརླས།   འཁྱུས།   དམྱས།   དབྱས།   མཁྱས།   མགྱས།   མགྲས། ཞེས་པ་ལྟ་བུ་སྟེ།   རྗེས་འཇུག་དེ་ཡང་སྔོན་འཇུག་ཡོད་མེད་ཀྱི་ཡི་གེ་རྐྱང་བརྩེགས་མཐའ་དག་གི་རྗེས་སུ་ཞུགས་ཆོག་ན།   བཤད་མ་ཐག་པའི་དཔེར་བརྗོད་རྣམས་ཀྱིས་ཀྱང་ལུང་སྡེ་སྣོད་གསུམ་གྱི་ཚིག་དང་དོན་སྟོན་དགོས་པ་ལ།    དེ་ལྟར་སྟོན་པ་ལྟ་ཞོག་བཀའ་བསྟན་བཅོས་ཀྱི་གཞུང་ཆེ་ཆུང་རྣམས་སུ་དེ་འདྲའི་ཡིག་གཟུགས་ཙམ་ཡང་མི་སྣང་བས་སོ། དེས་ན་སྔོན་འཇུག་ལ་བྱེད་པ་བཞིའི་དང་པོ་གཉིས་གང་གསུངས་པ་དེ།    རྗེས་འཇུག་ལའང་འདྲ་བར་ཤེས་དགོས་ཏེ།    རྔོག་བློ་ལྡན་ཤེས་རབ་ཀྱིས།   			ག་ང་ད་ན་བ་མ་འ།       			ར་ལ་ས་བཅུ་མཐའ་རྟེན་ཏེ།     			དེ་དག་རིམ་བཞིན་དཔེར་བརྗོད་ན།
176.				བདག་ཀྱང་ཁྱེད་བཞིན་འགྲུབ་བསམ་དགའ། 			མྱུར་དུ་མཇལ་ཞུས་ལྟ་བུ་སྟེ། 			ཀ་ནས་ཨ་ཡིག་བར་དག་ལ། 			ཕལ་ཆེར་འཇུག་སྟེ་སྐབས་ཐོབ་སྦྱར། ཞེས་གསུངས་པ་ལྟར་རོ།     དཔེར་བརྗོད་ན་བྲིས་པའི་ར་དང་ས་ཡིག་རྣམས་རྗེས་དངོས་ཡིན་ལ༑ མ་ཐེ་བའི་དཔེར་བརྗོད།   དེར།   དེས།   རྩེར།   བརྐུར།   ལར་སོགས་དང་།   ཀྱིས།   ཕས།   ཁས།   ལྕེས་སོགས་མང་བོ་ཡོད་པ་རྣམས་རྣམ་དབྱེ་སྦྱར་བའི་དབང་གིས་ཚིག་ཏུ་གྲུབ་པ་ཡིན་པས།   ཡི་གེ་ལ་རྗེས་འཇུག་ཞུགས་པས་མིང་དུ་འགྲུབ་མི་འགྲུབ་བཤད་པའི་སྐབས་འདིར་མ་བྲིས་པ་དང་།   དེ་བཞིན་དུ་རྐྱང་བརྩེགས་ཡིན་ཚེ་མི་འཇུག་ཀྱང་ཡང་འཇུག་ཐོབ་པའི་དུས།   མཛངས།    འབྱམས།   དབྱིབས།   བཞེངས།   ལྤགས།   ཀླུམས།   བལྟམས་ཞེས་སོགས་འཇུག་ཚུལ་ཡོད་པ་རྣམས་ལ་ཕྱོགས་སྒོར་མོ་ནས་དཔྱད་སྟོབས་ཀྱིས་དྲངས་པའི་ངེས་ཤེས་སྐྱེས་པ་དེའི་ཚེ།    བོད་བྱིངས་ལ་མཁས་པའི་པཎྚི་ཏའི་མིང་དང་དོན་མཐུན་པར་འགྱུར་རོ། སྤྱིར་མིང་ལ་བྱ་ཚིག་གི་སྒོ་ནས་བཏགས་པ།   བསྒྲུབ་བྱ།   གདགས་བྱ།   དགག་བྱ།   མཉན།   གཞུག་ཅེས་སོགས་དང་།   སྒྲུབ་ངག   འདྲེན་པ།    འདུལ་བ།   གཅོད།   འཛིནད་ལྟ་བུ་བྱེད་ཚིག་དང་།    བཅས་པ།   བཏགས་པ།   བྲིས་མ།    ཞུགས།   བྱང་ལྟ་བུ་འདས་ཚིག་དང་།   སྲོས།   ཚེམས།   ཁོག་པ།   ཚོད་མ།   ཆིངས་ལྟ་བུ་སྐུལ་ཚིག    དངོས་
177.	པོ།   ལམ།   དགོན་པ།    མིག   གྲོང་ལྟ་བུ་བྱ་བྱེད་གང་དུའང་མི་གཏོགས་པ་མཐའ་ཡས་པ་ཡོད་དོ། སློབ་དཔོན་གྱིས་ཡི་གེ་མེད་ན་མིང་ཚིག་གི་གཞི་མེད་པར་དགོངས་ནས་ཐོག་མར་དབྱངས་གསལ་སོ་བཞིར་བསྡུས་ཏེ།   དེ་ལས་དབྱངས་ཀྱི་གདངས་ལ་བརྟེན་ནས་ཡི་གེ་བརྗོད་རུང་ཙམ་མཛད།    གསལ་བྱེད་ལས་རྗེས་འཇུག་བཅུ་ཕྱུངས་ཏེ།   དེ་རྣམས་ཡི་གེའི་མཐའ་རྟེན་དུ་འཇུག་ཡུལ་ཡོད་པ་དེ་ལ་ཞུགས་པས་མིང་གང་དང་གང་འགྲུབ་པའི་ཐབས་མཛད།    རྗེས་འཇུག་རྐྱང་པ་རྣམས་ཡི་གེར་ཞུགས་པས་མིང་དང་ལྷན་ཅིག་ཚིག་གི་བརྗོད་བྱ་སྟོན་ནུས་པ་ཡོད་ཀྱང་ཁྱབ་ཆུང་བས།   རྗེས་འཇུག་གི་ནང་ནས་སྔོན་འཇུག་ལྔ་བྱུང་བ་ཡིན་ནོ། སྔོན་འཇུག་རྣམས་ཡུལ་གྱི་ཡི་གེ་རྣམས་ལ་གང་བྱུང་བྱུང་དུ་ཞུགས་ན་འདུས་ཚོགས་ལ་དུ་ཚོག་མྱ་ངན་ལ་ཉ་ངན།    གསེར་རི་ལ་སེར་རི།    སྐུ་འབུམ་ལ་ཀུ་བུམ།   སྒོ་གསུམ་ལ་མགོ་གསུམ།   སྐྱབས་ཐོ་ལ་ཅབ་ཐོ།   ཞབས་བརྟན་ལ་ཞབ་ཏན།    སྐུ་རིམ་ལ་གུ་རིམ་ལྟ་བུ་ཆོས་ཕལ་གྱི་སྐད་ཐུན་མོང་བ་ཙམ་ཡང་སྟོན་མི་ནུས་པ་དེས་ཡིག་སྡེབ་འཆལ་བའི་སྐྱོན་ཡོད་པས།    དེ་སྤང་བའི་ཕྱིར་ཡི་གེ་དང་མིང་དང་ཚིག་གི་ཚོགས་པ་གང་ལ་ཡང་།   བྱེད་པ་བཞི་བཞིའི་སྒོ་ནས་གཞུག་པར་འོས་པ་ལ་འཇུག་ཅིང་།   མི་འོས་པ་ལ་མི་འཇུག་པར་མ་ཟད་སྔོན་འཇུག་རྣམས་རྟགས་ཀྱི་སྒོ་ནས་འཇུག་ཡུལ་ལ་ཞུགས་པར་རུང་མི་རུང་བའི་ཁྱད་པར་འབྱེད་ཕྱིར།    མི་འཇུག་པ་ནི་འདི་ལྟ་སྟེ།    ཞེས་སོགས་གསུངས་པ་དེས།   ཡི་གེ་རྐྱང་བརྩེགས་མགོ་འདོགས་འཕུལ་ཅན་གང་ལ་ཡང་རྗེས་འཇུག་རྣམས་ཞུགས་ཚེ།    བྱེད་པ་བཞིའི་དང་པོ་གཉིས་ཀྱི་སྟེང་
178.	ནས་ཞུགས་པས་བརྗོད་བྱ་རྗོད་བྱེད་ཀྱི་དོན་སྟོན་མི་སྟོན་གྱི་སྒོ་ནས།    འཇུག་པ་ནི་འདིའོ། མི་འཇུག་པ་འདིའོ།   ཞེས་མཛུབ་མོ་འཛུགས་པས་བརྡར་ཤ་ཆོད་པ་གལ་ཆེའོ།    དེང་དུས་སྙིགས་མ་ལྔ་བདོ་བའི་སྐབས་འདིར་ལུང་རྟོགས་ཀྱི་བསྟན་པའི་གཞི་རྩ་སུམ་རྟགས་ཡིན་ཞེས་སྟོང་སྐད་སྒྲོག་ཀྱང་།    གལ་གྱི་དོན་ཡིག་མིང་ཚིག་གི་ཚོགས་གསུམ་ནི་བརྗོད་བྱ་རྗོད་བྱེད་གང་སྟོན་དང་མི་སྟོན་པ་ལ་སློབ་ཁྲིད་དཔྱིས་ཕྱིན་མི་བྱེད་པར།    གང་ལ་ཡི་གེ་ཐམས་ཅད་ལ།   ཞེས་པས་ཚིམ་ནས།   བཀའ་འགྱུར་དང་བོད་གཞུང་ཁུངས་རྙིང་གི་ཚིག་དང་མི་མཐུན་པའི་ཡི་གེ་ཡ་མ་ཟུང་ཁྱབ་གདལ་དུ་བྲིས་པ་དང་འཕེལ་བཞིན་ཡོད་པ་དེ།    བདག་ལྟ་བུས་དགག་སྒྲུབ་བྱེད་དགོས་གཏན་ནས་མེད་ཀྱང་།   མིང་ལ་བརྟེན་ནས་དོན་ཤེས་དགོས་ཤིང་།   མིང་རྣམ་པར་དག་པ་འགྲུབ་མི་འགྲུབ་རྗེས་འཇུག་རྣམས་ཡི་གེར་འཇུག་འོས་དང་མི་འོས་པའི་ཚུལ་ལ་རག་ལས་པས་ན།   ནད་པ་ཟུངས་ཟད་ལྟ་བུའི་སུམ་རྟགས་ཀྱི་རྗོད་བྱེད་ཧ་ཅང་ཉམས་དམས་པ་ལ།    སྔོན་རྗེས་གཉིས་ཀྱི་འཇུག་པ་ཁྱད་པར་གསུམ་ལྡན་རྩི་སྨན་གྱིས་བསྟན་རྩ་ཚོགས་གསུམ་གྱི་ཟུངས་སྲོག་ཅུང་ཟད་མཐུད་ཨེ་ནུས་སྙམ་པའི་བསམ་པས་གོང་འོག་ཀུན་ཏུ་ཡང་བསྐྱར་ཚུལ་གྱིས་སྨྲས་པའོ། །དེ་ལྟར་སྔོན་རྗེས་ཀྱི་འཇུག་པ་ལ་བརྟེན་ནས་བོད་བྱིངས་ཀྱི་ཆོས་སྐད་ཀྱི་བརྗོད་བྱ་རྗོད་བྱེད་ལ་གཞན་དྲིང་མི་འཇོག་པའི་སྤོབས་པ་ལེགས་པར་ཐོབ་པ་ན།    ཞར་ལ་བྱུང་བའི་ཡི་གེ་ཡང་དམིགས་བསལ་དུ་ཐོབ་པ་ཡོད་དེ།     དེ་ཡང་ཤཱཀྱ།    ཨེ་ཝཾ།   པཎྚི་ཏ།    ཛམྤུ།    ཨིནྡྲ་ནི་ལ།   བུ་སྟི་ཀ    མུཀྟི་ཀ   པདྨ།   ཀུངྐུ་མ།   མུཉྫ།   དུནྔུ་བེ་ཞེས་སོགས་ནི་ལེགས་སྦྱར་སྐད་སོར་
179.	བཞག་དང་།    འཛམ་བུའི་གླིང་།    འགུ་རུ།   འཛམ་པ་ལྷ་ལྟ་བུ་རྗོད་གདངས་ལ་བརྟེན་པ།    ལོ་ཀ་ཙཀྵུ་ལ་ལོ་ཙཱ་བ།    ཙནྡན་ལ་ཙན་དན།    ཀུངྐུ་མ་ལ་གུར་གུམ།   ཀུལྐུ་མ་ལ་གུ་གུལ།   ཀརྦུར་ལ་ག་པུར།    མུཀྟི་ཀ་ལ་མུ་ཏིག    ཨིནྡྲ་ནཱི་ལ་ལ་ཨིནྟྲ་རྙིལ།   མརྐ་ཏ་ལ་མར་གད།    དུརྦུ་ལ་དུར་བ།   ཀུ་ལ་ཤ་ལ་ཀུ་ཤ།    པུ་སྟི་ཀ་ལ་པོ་ཏི་ཞེས་སོགས་རྣམས་རྒྱ་སྐད་ཀྱི་ཟུར་ལ་བརྟེན་པའི་ཆོས་སྐད་དངོས་ཡིན་ནོ།    ཧང་།   ཤ་ཅིན།   ནོ་མོན་ཧང་།   དར་ཧན།   ཨེར་ཏི་ནི།   ཨ་ཆི་ཐུ།    སྦི་ལིག་ཐུ།   མེར་གན།    ཨི་ལི་གུས་སན།    གུ་ཤྲི༑      ནོམ་ཆི།    ཨེར་ཏིམ་ཐུ།    ཨེམ་ཆི།    པུ་ཡིན་ཐུ་སོགས་ནི་སོག་སྐད་དངོས་དང་།    ཧོ་ཐོག་ཐུ།    ཏའི་ཤྲི།   ཀོ་ཤྲི།    ཁྲན་ཤྲི།    ཏའི་ཆིང་།    ཧན་ལྦང་།   ཆིང་ལྦང་།   ཇུན་ལྦང་།    པེ་ལི།   པེ་སི།   གུང་།    ཇ་སག    ཐུ་ས་ལག་ཆི།    ཐའི་ཅི།    ཏཱ།    ཅང་ཇུན།   ཨམ་ལྦང་།   ཆེན་ཁྲེ་སོགས་ནི༑    གོང་མ་ཆེན་པོས་གནང་རྒྱུའི་ཐོབ་ཀྱི་མིང་མན་གྲུའི་སྐད་དངོས་དང་།   དེམ་ཆི།     ནང་སོ།    འོན་པོ་སོགས་ནི་དཔོན་པོ་རྣམས་ཀྱིས་གྲྭ་པ་སེར་མོ་བ་ལ་བྱིན་རྒྱུའི་ཐོབ་ཀྱི་མིང་ཡན་དགར་བ་དང་།    ཅ་ཁ་རག་ཆི།    ཧོ་ཤུ་ཅང་གི    མེ་རིན།    ཇ་ལང་།    དྷ་རོ་ཁ་སོགས་ནི་ཁྱིམ་པ་རྣམས་ལ་སྟེར་རྒྱུའི་ཐོབ་མིང་ཡན་དགར་བའོ།    ཧུའེ་ཡི།    ཀྲུང་ཐང་།   ཀོ་ཞི་གྷ།   ཙུང་ཏུ།   ཏྲི་ཐེ།   བཧྥན་ཐེ།   ནེ་ཐེ།    ཐི་ཏུ།    ཏཱོ།    པཧྥུ།    ཞེན་སོགས་ནི་བློན་པོ་རྣམས་ཀྱི་གོ་སའི་མིང་དང་།    ཧཱན།   ཡྭོན།    ཟུན།   མིང་།    ཆིང་སོགས་ནི་རྒྱལ་རབས་ཀྱི་ཚིགས་ཀྱི་མིང་དང་།   ལྦན་ལི།   ཁྲུང་ཊིང་།    བཤུན་ཏྲི།   ཁང་ཞི།   ཡུན་ཝིང་།   ཆེན་ལུང་།   ཀྱཱ་ཆིང་།   ཏོའུ་བཀྭང་།   ཞན་བཧུན།   ཐུན་ཏྲི།   བཀྭང་ཞུ་སོགས་ནི་
180.	རྒྱལ་པོའི་མཚན་ཏེ།     དེ་གཉིས་རྒྱ་ནག་གི་སྐད་དངོས་ཡིན་ནོ།    བཕཱུ་ལ་ཧུ་ཡེ།   ཞཱི་ལ་ཕྱྭ་ཡེ།   ཏུང་ཀྭུས་ལ་ཏོང་ཁུན།    ཐེ་སུ་ལ་ཐེ་སེ།    ཁུང་ཙི་ལ་ཀོང་ཙེ།    ཏཱ་རཱིན་ལ་ཏཱ་བཞིན།   རཱིན་ཀུའི་ལ་བཞིན་ཀུ།    གྲུའུ་ལ་ཇུ་སོགས་བྲིས་པ་ནི་རྒྱ་ནག་སྐད་མ་འཁྱོངས་པའི་འདོད་རྒྱལ་ཡིན་ནོ།    སེ་ཞིག   ཁོང་ནོད།    ཧང་འཕང་།    ཐྱེན་ཏི།    ཡོ་ཏི།   ཡང་ཀུན་སོགས་ནི་དུས་ལྷའི་མིང་རྒྱ་ནག་སྐད་དངོས།    ལོ་ཧུའུ་ལ་རཱ་ཧུ།    ཀྱི་ཏུ་ལ་ཀེ་ཏུ།   གྲོ་ཙི་ལ་ཅོག་ཙེ།    ཏིན་ཙན་ལ་ཏིང་ལོ་སོགས་ནི་རྒྱ་ནག་སྐད་ཀྱི་ཟུར་ལ་བརྟེན་པའི་ཆོས་སྐད་དུ་རུང་ངོ།   བསྭོ།    ཀྱཻ།   སྤོམ་ར།    བང་སོ།    གཤེན།   ཡས།   གཏོ།   བཙོ་སོགས་ནི་བོན་པོའི་སྐད་ཀྱི་ཤན་ཤོར་བ།       ཞང་ཞུང་།     བལ་བོ།   ཙོང་ཁ།   ཨ་མདོ།   རྒྱ་གར།   སྡེ་དགེ།   འཇངས།   ཁལ་ཁ།   དུར་པེད།   ཧར་ཆེན།   ཟི་ཁྲོན་སོགས་ནི་ཆོས་དོན་མི་སྟོན་པས་ཕལ་སྐད་དངོས་དང་།    མི།   ལྷ།   བླ་མ།   བུམ་པ།   ཀ་བ།   རྒྱལ་པོ།   རྒྱན།   ཕ༑    མ་སོགས་ནི་སྐད་གཉིས་ཐུན་མོང་དུ་སྟོན་པ་དང་།    རྣམ་མཁྱེན།   ཆོས་སྐུ་སོགས་སྔོན་རྗེས་ཀྱི་རྟགས་དང་བྱ་བྱེད་ལས་གསུམ་དུས་དང་བཅས་པ་ལ་བརྟེན་པའི་ཚོགས་གསུམ་གྱི་བརྗོད་བྱ་རྗོད་བྱེད་ཡོད་དོ་ཅོག་ཐམས་ཅད་ནི་ཆོས་སྐད་ཁོ་ནར་ངོས་ཟིན་པར་བྱའོ།    དེའི་ཕྱིར་འཕུལ་རྟེན་འཇུག་མི་འཇུག་མཐའ་གཅོད་གསུམ་དང་བཅས་པའི་སྒོ་ནས་དོན་སྟོན་པ་ཆོས་སྐད་དེ་བཀའ་དགོངས་འགྲེལ་གྱི་དོན་ལ་འཇུག་ཅིང་།    དེ་ལས་གཞན་རྣམས་དཔེར་བརྗོད་ལ་བསྒྲེས་ཏེ་རྣམ་ཐར་ཆོས་འབྱུང་དེབ་ཐེར་དཔེ་ཆོས་བསླབ་བྱ་དཀར་ཆག་ཟློས་གར་སོགས་ལ་ཇི་ལྟར་
181.	རིགས་པར་གཞུག་པར་བྱའོ། སྤྱིར་རྒྱལ་བའི་བསྟན་པ་རིན་པོ་ཆེ་ཡར་ནས་ཡར་དར་དྲག་འཕེལ་རྒྱས་དང་། ཉམས་ནས་ཉམས་དམས་པར་འགྲིབ་ནུབ་ཀྱི་དབང་གིས། ཡི་གེ་དང་མིང་དང་ཚིག་གི་ཚོགས་པ་གསུམ་གྱི་སྡེབ་ཤིན་ཏུ་དག་པ་དང་དག་ཙམ་དང་འཆལ་ཆོལ་དུ་འགྲོ་བ་ཡིན་ཡང་དེ་མི་འགྲོ་བའི་སྲོག་ཟུངས་ལ་འབད་དགོས་སོ། [ཇ༢ཉ༢]    གཉིས་པ་འཇུག་པ་པོ་གང་གིས་འཇུག་པར་བྱེད་པ་ནི།    ཡི་གེ་གང་དང་གང་གིས་མིང་གཞིའི་ཡི་གེ་རྣམས་ཀྱི་རྗེས་སུ་འཇུག་པ་ཡིན་ཞེ་ན།   རྗེས་སུ་འཇུག་པའི་ཡི་གེ་ག་ང་ད་ན་བ་མ་འ་ར་ལ་ས་སྟེ།   བཅུ་བོ་དེ་དག་རྣམས་ཅི་རུང་རུང་མ་ཡིན་པར་རང་གི་འཇུག་ཡུལ་ལ་ཇི་ལྟར་ཐོབ་ཚུལ་ཡོད་པ་དེའི་དབང་གིས་འཇུག་པ་ཡིན་ནོ། [ཇ༢ཉ༣]    གསུམ་པ་ཚུལ་ཇི་ལྟར་འཇུག་པར་བྱེད་པ་ལ་གཉིས།     [ཉ༣ཏ༡]     མདོར་བསྟན་པ།   [ཉ༣ཏ༢]     རྒྱས་པར་བཤད་པའོ།    [ཉ༣ཏ༢]    དང་པོ་ནི།    མིང་གཞི་ལ་རྗེས་འཇུག་རྣམས་ཇི་ལྟར་འཇུག་པའི་ཚུལ་ལ་རྣམ་པ་ལ་གཉིས་སུ་ཡོད་པ་ཡིན་ཏེ།    རྗོད་བྱེད་ཀྱི་སྒྲ་དྲག་ཞན་བར་མར་འགྱུར་བ་ཡི་ཚུལ་གྱིས་འཇུག་ཚུལ་དང་།    དེ་ལྟར་ཞུགས་པའི་ནུས་པས་མིང་གི་ངོ་བོའི་དོན་གྱི་རིམ་པ་སྟོན་པའི་ཚུལ་གྱིས་འཇུག་པའོ། [ཉ༣ཏ༢]    གཉིས་པ་རྒྱས་པར་བཤད་པ་ལ་གཉིས།     [ཏ༢ཐ༡]     སྒྲའི་འཇུག་ཚུལ་བཤད་པ།    [ཏ༢ཐ༢]    དོན་གྱི་འཇུག་ཚུལ་བཤད་པའོ།   [ཏ༢ཐ༡]   དང་བོ་ལ་གཉིས།      [ཐ༡ད༡]    རྟགས་གསུམ་གྱི་སྒོ་ནས་སྤྱིར་འཇུག་ཚུལ་དང་།    [ཐ༡ད༢]    ནང་གསེས་ཀྱི་སྒོ་ནས་བྱེ་བྲག་ཏུ་
182.	འཇུག་ཚུལ་ལོ། [ཐ༡ད༡]    དང་པོ་ནི།    རྗེས་འཇུག་བཅུའི་ནང་གི་ཕོ་ཡིག་ག་ད་བ་ས་བཞི་སྐྱེས་བུ་རབ་འབྲིང་ཐ་མ་གསུམ་དང་།    མོ་ཡིག་ང་མ་འ་གསུམ་མོ་ཙམ་དང་ཤིན་ཏུ་མོ་གཉིས་དང་།   མ་ནིང་ཡི་གེ་ན་ར་ལ་གསུམ་འགྱུར་དང་མཚན་གཉིས་པ་དང་མཚན་མེད་མ་ནིང་གསུམ་སྟེ་རྗེས་འཇུག་ལ་རྟགས་གསུམ་དུ་དབྱེ་བའོ། དེ་ལྟར་ཕྱེ་བའི་རྗེས་འཇུག་རྣམས་རང་གི་འཇུག་ཡུལ་གྱི་མིང་གཞིའི་རྗེས་སུ་འཇུག་པའི་ཚེ།   ཕོ་ཡིག་དང་ག་ད་བ་ས་བཞི་བོ་མིང་གཞིའི་ཡི་གེ་གང་གི་རྗེས་སུ་འཇུག་ཀྱང་རྗེས་འཇུག་རང་ཉིད་ཞུགས་པ་ལས་རྗོད་པའི་སྒྲ་གདངས་དྲག་པ་སྟེ་ཤེད་ཆེ་བའི་ཚུལ་གྱིས་འཇུག་པ་ཡིན་ཏེ།   དཔེར་བརྗོད་ན།    ཀོག   ཆག གག   ཉག   རེག་ལྟ་བུ་འཕུལ་མེད་པའི་མིང་གཞིའི་སྡེ་ཚན་ལྔ་དང་།     གཅོག     མཆིག    བཞག    དམག   བརླག་ལྟ་བུ་འཕུལ་ཅན་སོགས་མིང་གཞི་གང་ལ་འཇུག་པ་ན་སྐད་གདངས་དྲག་པའི་ཚུལ་དུ་ཡོད་ལ།    དེ་བཞིན་དུ།    ཅད།   ཁད།   དད།    ཉིད།   ཧད།   གཏད།   མཆོད།   འཛད།   དམད།   བསླད་ཅེས་དང་།    ཙབ།   ཕབ།   ཟབ།   ནུབ།   ཧུབ།   གཏུབ།   འཚབ།   དགབ།   མནབ།   བརླབ་ཅེས་དང་།   བུས།   ཐོས།   ཡས།   ངེས།   ལས།   གཅེས།    མཁས།   འདས།    དངོས།   ཞེས་པ་ལྟ་བུའོ། མོ་ཡིག་ང་མ་འ་གསུམ་པོ་མིང་གཞི་གང་གི་རྗེས་སུ་འཇུག་ཀྱང་རང་གི་ནུས་པས་རྗོད་པའི་སྒྲ་གདངས་ཞན་པ་སྟེ་ཤེད་ལྷོད་པའི་ཚུལ་གྱིས་འཇུག་སྟེ།    དཔེར་བརྗོད་ན།   པང་།   ཚང་།   ཤིང་།   ངང་།   ལིང་།   དཔང་།  
183.	 འཐིང་།   མཇིང་།   གནོང་།   བརླིང་ཞེས་དང་།   ཙམ།   ཕམ།    བམ།   ཉམ། ཧམ།   གནམ།   འཚེམ།   བསམ།   དངོམ།   མཉམ་ཞེས་དང་།   ཀའ།   ཕོའ།    ཤའ།   མའ།   ལེའ།   གཏའ།   འཁུའ།   མདའ།   དམའ།   བརླའ་ཞེས་པ་ལྟ་བུ་སྐད་ཀྱི་གདངས་ལྷོད་པའི་ཚུལ་དུ་ཡོད་ཅིང་། མ་ནིང་གི་ཡི་གེ་ན་ར་ལ་གསུམ་པོ་མིང་གཞི་གང་ལ་འཇུག་ཀྱང་རྗེས་འཇུག་རང་ནུས་ཀྱིས་རྗོད་པའི་སྒྲ་གདངས་བར་མ་སྟེ་དྲག་དང་ཞན་པ་མ་ཡིན་པར་བར་མའི་ཚུལ་གྱིས་འཇུག་སྟེ།   དཔེར་བརྗོད་ན།    ཅན།   ཆེན།   ཡུན།   མུན།   ལན།   གཏུན།   འཁོན།   མགོན།   དམན།   བརླན་ཞེས་དང་།    པར།   ཚར།   འུར།   ནོར།   ཧོར།   གཏེར།   འཕུར།   མགར།   དམར།   བཤར་ཞེས་དང་།    ཏེལ།   ཚལ།   ངལ།   ཉལ།   རལ།   གཏོལ།   འཚལ།   མཇལ།   དམུལ།   བཅོལ་ཞེས་པ་ལྟ་བུ་སྐད་གདངས་མཉམ་པའི་ཚུལ་གྱིས་འཇུག་པ་སྟེ།   རྗེས་འཇུག་རྐྱང་པ་རྣམས་རྟགས་ཀྱི་སྒོ་ནས་མིང་གཞི་ལ་འཇུག་པ་སྤྱིའི་སྒྲ་གདངས་མི་འདྲ་བ་གསུམ་གྱི་ཚུལ་དུ་འཇུག་པ་ཡིན་ནོ། [ཐ༡ད༢]   གཉིས་པ་ནང་གསེས་ཀྱི་སྒོ་ནས་བྱེ་བྲག་ཏུ་འཇུག་ཚུལ་ནི།   དེ་ལྟར་རྟགས་གསུམ་གྱི་དབྱེ་བས་རྗོད་པ་གང་ཐོན་རྟབ་རྟོབ་མ་ཡིན་པར་ཡི་གེ་རྣམས་ཀྱི་སྐྱེ་གནས་དང་བྱེད་རྩོལ་སོགས་དང་མཐུན་པར་མིང་གཞི་དང་རྗེས་འཇུག་གམ་སྔོན་འཇུག་མིང་གཞི་དང་རྗེས་འཇུག་གམ།    བརྩེགས་པ་དང་འདོགས་ཅན་འཕུལ་ཡོད་མེད་དང་རྗེས་འཇུག་རྣམས་ཟུར་ཕྱིན་བཀླག་པར་ནུས་པས། རྗེས་འཇུག་ནང་གསེས་ཀྱི་བརྗོད་པའི་ཁྱད་པར་བརྒྱད་དུ་དབྱེ་བའི་ཚུལ་བསླབ་པར་བྱ་དགོས་ཏེ།    དེ་ཡང་མིང་གཞིའི་རྗེས་སུ་རྗོད་
184.	པའི་སྒྲ་གདངས་དྲག་པ་སྐྱེས་བུ་རབ་འབྲིང་ཐ་མ་གསུམ་པོ་ནི་ནང་ཕན་ཚུན་དུ་ཕྲད་པ་ཡོད་དམ།   གལ་ཏེ་རྗོད་པའི་སྒྲ་གདངས་ཞན་པ་མོ་ཙམ་དང་ཤིན་ཏུ་མོ་གཉིས་མིང་གཞིའི་རྗེས་སུ་ནང་ཕན་ཚུན་དུ་ཕྲད་པར་གྱུར་པ་ན།   དེ་གཉིས་ལ་རང་རང་གི་ནང་གསེས་ཀྱི་ཁྱད་པར་དག་གི་ཆ་ཤས་ཀྱིས།   དྲག་པ་དང་ཞན་པ་དེ་ལ་ཡང་སྒྲ་གདངས་དྲག་པ་གཞིར་བཞག་པའི་དྲག་པར་འགྱུར་བ་གསུམ་དང་།   སྒྲ་གདངས་ཞན་པ་གཞིར་བཞག་པའི་ཞན་པར་འགྱུར་བ་གཉིས་ཏེ་རྗོད་པའི་སྒྲ་གདངས་ཀྱི་ཁྱད་པར་གཉིས་སུ་དབྱེ་བར་བྱ་བ་ཡིན་ནོ། དེ་ཡང་རྗེས་འཇུག་གི་ཕོ་ག་ཡིག་གི་མཐར་ཡང་འཇུག་ས་ཡིག་ཞུགས་པ་ན།   རྗེས་འཇུག་ཕོ་ཡིག་གཉིས་ནང་ཕྲད་ཀྱི་སྟོབས་ལས་རྗོད་པའི་སྒྲ་གདངས་དྲག་པའི་དྲག་པར་འགྱུར་བ་ལ་ཕོ་ཡི་ནང་ཚན་སྐྱེས་བུ་རབ་ཅེས་བྱ་བ་ཡིན་ཏེ།   དཔེར་བརྗོད་ན།    པགས།   ཁེགས།   གེགས།   ངོགས།   རིགས།    གཙིགས།   འཆགས།   འདོགས།   མངགས།    བརླགས།   དཔགས།   སྒུགས།   རྒྱུགས། ཕྱོགས།   བསྒྲིགས་ཞེས་པ་ལྟ་བུའོ། རྗེས་འཇུག་གི་ཕོ་བ་ཡིག་ཡང་འཇུག་ས་ཡིག་ཞུགས་པ་ན།   ཕོ་ཡིག་གཉིས་ནང་ཕྲད་ཀྱི་སྟོབས་ལས་རྗོད་པའི་སྒྲ་གདངས་དྲག་པའི་བར་མར་འགྱུར་བ་ལ་ཕོ་ཡི་ནང་ཚན་སྐྱེས་བུ་འབྲིང་ཞེས་བྱ་སྟེ།    དཔེར་བརྗོད་ན།    ཙབས།   ཆིབས།   ཞབས།   ནོབས།    ལབས།   གཏུབས།   འཐིབས།   འགེབས།   མནབས།   བརླབས།   སྟབས།   སྐྱབས།   བྱབས།   བསྒྲུབས་ཞེས་པ་ལྟ་བུའོ། རྗེས་འཇུག་གི་ཕོ་ག་དང་བ་ཡིག་གཉིས་ཀྱི་མཐར་ཡང་འཇུག་མ་ཞུགས་པ་དང་།   མིང་གཞིའི་མཐར་རྗེས་འཇུག་ཕོ་ཡིག་ས་དང་ད་ཡིག་ཞུགས་པ་
185.	ན།    རྗེས་འཇུག་རང་གི་ནུས་པས་རྗོད་པའི་སྒྲ་གདངས་དྲག་པའི་ཞན་པར་འགྱུར་བ་ལ་ཕོ་ཡི་ནང་ཚན་སྐྱེས་བུ་ཐ་མ་ཞེས་བྱ་སྟེ།   དཔེར་བརྗོད་ན།   ཅིག   ཐོག   ཤིག   ངག   རོག    གཏག   འཆག    མདག    དམག   བཞག   སྟག   སྒྲོག   ཕྱག   བརླག   ཅེས་པ་དང་།    ཏོབ།   ཐུབ།   ཡིབ།    ཉབ།   ལེབ།   བཅབ།   གཏུབ།    འཐོབ།    འཛུབ།   དགབ།   བརླབ།   ལྷུབ།   སྐྱོབ།    གྲུབ་ཅེས་པ་དང་།    ཅེས།   ཆས།   ཤས།   ཉེས།    རས།   གཅེས།   འཆེས།    མཛེས།    དམས།    བཞེས།   རྟས།    སྒྲོས།    ཀླས་ཞེས་པ་དང་།      བོད།   ཕུད།   ཟད།    ངད།    རིད།   གཅད།   འཆད།   མཛོད།    དམོད།    བགད།    ལྕིད།   སྤྲོད།   གློད་ཅེས་པ་ལྟ་ཡིན་ནོ། རྗེས་འཇུག་གི་མོ་ང་དང་མ་ཡིག་གཉིས་ཀྱི་མཐར་ཡང་འཇུག་ས་ཡིག་ཞུགས་པ་ན།    རྗེས་འཇུག་ཕོ་མོ་ནང་ཕྲད་ཀྱི་སྟོབས་ལས་རྗོད་པའི་སྒྲ་གདངས་ཞན་པའི་དྲག་པར་འགྱུར་བ་ལ་མོ་ཡི་ནང་ཚན་མོ་ཙམ་ཞེས་བྱ་སྟེ།   དཔེར་བརྗོད་ན།   ཏིངས།   ཕངས།   ཟུངས།   མོངས།   རངས།   བཅངས།   འཐུངས།   གཤོངས།    དངངས།   མདངས།   སྤངས།   སྒྲོངས། བྱིངས།   བསྒྱིངས།   ཞེས་པ་དང་།    ཀུམས། ཆུམས།   སོམས།   ཉམས།   རིམས།   བཏུམས།   འཐམས།   གདམས། དངོམས།    རྣམས།    སྐྱེམས།   ཁྲོམས།    བསྒྲིམས་ཞེས་པ་ལྟ་བུའོ། རྗེས་འཇུག་གི་མོ་ང་མ་གཉིས་ཀྱི་མཐར་ཡང་འཇུག་མ་ཞུགས་པ་དང་།   མིང་གཞིའི་མཐར་མོ་འ་ཡིག་ཞུགས་པ་ན།   རྗེས་འཇུག་རང་ནུས་ཀྱིས་རྗོད་པའི་སྒྲ་གདངས་ཞན་པར་འགྱུར་བ་ལ་མོ་ཡི་ནང་ཚན་ཤིན་ཏུ་མོ་ཞེས་བྱ་སྟེ།   དཔེར་བརྗོད་ན།   ཅུང་།   ཚིང་།   དང་།   ནང་།   ལིང་།
186.	    བཀང་།    འཆང་།    གདོང་།     དངང་།     མཚང་།    ལྕུང་།   སྦྲང་།   གླིང་།   བསྐྱང་ཞེས་པ་དང་།    ཏམ།   ཕམ།   ཤོམ།   ནམ།   རམ།   བཙེམ།   འཁུམ།   གཟེམ། དངོམ།   བཤུམ།   རྣམ།   སྐྱམ།   བསྡོམ་ཞེས་པ་དང་།   ཏུའ།   ཐོའ།   ཡོའ།   ཉའ།   རོའ།   བཅའ།   འཚེའ།   བཞིའ།   གནའ།    དམེའ།   མཚོའ།    ལྕིའ།   སྐྱེའ།   དྲིའ།   བཀྲའ་ཞེས་པ་ལྟ་བུའོ།   ད་ནི་མ་ནིང་གི་ཁྱད་པར་གསུམ་དུ་གང་གཏོགས་པ་ཡི་ཡི་གེ་ན་རལ་གསུམ་ལ་ནང་གསེས་ཀྱི་ཁྱད་པར་མི་འདྲ་བ་གསུམ་དུ་འགྱུར་བའི་ཚུལ་བརྗོད་པར་བྱའོ། དེ་ཡང་མིང་གཞིའི་ཡི་གེ་དྲག་པ་ཕོ་ཡིག་དང་ཕྲད་པ་སྟེ་དེའི་རྗེས་སུ་ཞུགས་པར་འགྱུར་བ་ན།   ད་ཡི་ཡང་འཇུག་ཡོད་དམ་མེད་ཀྱང་མིང་གཞི་དང་རྗེས་འཇུག་ཕྲད་པའི་ནུས་པས་རྗོད་པའི་སྒྲ་གདངས་བར་མའི་དྲག་པར་འགྱུར་བ་ཡིན་ཏེ།   དཔེར་བརྗོད་ན།   ཀནད།   ཅན།   བཏོནད།   བཙན།   བརྩོནད།   བསྐྲུན། བཀྲེན་ཞེས་པ་དང་།    ཅེར།   བཏུརད།   བཏར།   དཔརད།   བསྐུརད།   བཀརད།   གྱུར་ཞེས་པ་དང་།   ཅོལ། ཏལ།   བཀོལད།   བཙལ།   སྤེལད།    བསྐྱེལད།   བཀྱལད་ཅེས་པ་ལྟ་བུའོ། མིང་གཞིའི་ཡི་གེ་ཞན་པ་མོ་ཡིག་དང་ཕྲད་པ་སྟེ་དེའི་རྗེས་སུ་ཞུགས་པ་ན།   ཡང་འཇུག་ད་ཡིག་མེད་པའི་ཚེ་མིང་རྗེས་ཕྲད་པའི་ནུས་པས་རྗོད་པའི་སྒྲ་གདངས་བར་མའི་ཞན་པར་འགྱུར་བ་ཡིན་ཏེ། དཔེར་བརྗོད་ན།   གིན།   ངན།   བཞིན།   མཉན།   རྫུན།   བསྒྲིན།   རླན་ཞེས་པ་དང་།   བོར།   ངུར།   བཞར།   དམར།   རྡོར།   བསྒྱུར། འགྱུར་ཞེས་པ་དང་།    ཤེལ། 
187.	 ཉིལ།   མཇལ།   གཉལ།   རྣལ།   བསྒྲལ།   དམྱལ་ཞེས་པ་ལྟ་བུ་སྟེ།   དེ་གཉིས་ལ་མ་ནིང་གི་ནང་ཚན་འགྱུར་བ་མ་ནིང་ཞེས་པ་ཡིན།    མིང་གཞིའི་ཡི་གེ་ཞན་པ་མོ་ཡིག་དང་ཡང་འཇུག་དྲག་པ་ཕོ་ད་ཡིག་སྟེ་དྲག་ཞན་གཉིས་ཀ་དང་ནི་ཕྲད་པ་སྟེ་མིང་གཞི་དང་ཡང་འཇུག་གཉིས་ཀྱི་བར་དུ་ཞུགས་པར་གྱུར་པ་ན།    རྗེས་འཇུག་དེ་ནི་ཡང་འཇུག་དང་མིང་གཞི་དྲག་ཞན་གཉིས་དང་ཕྲད་པའི་སྟོབས་ལས་རྗོད་པའི་སྒྲ་གདངས་བར་མའི་དྲག་པ་དང་ཞན་པ་གཉིས་ཀ་ཡི་ཆ་ཅན་དུ་འགྱུར་བ་ལ་མ་ནིང་ནང་ཚན་མཚན་གཉིས་མ་ནིང་ཞེས་བྱ་སྟེ།   དཔེར་བརྗོད་ན།    དོནད།   ཉོནད།   བསྟནད།   མནནད།   བསྙུནད།   བརྒྱནད།   དབྱེནད་ཅེས་པ་དང་།   ཞུརད།   ངརད།   དབུརད།   མནརད།   བསྣརད།    བསྒྱུརད།   བྱེརད་ཅེས་པ་དང་།    སོལད།   རོལད།   བསལད།   དམུལད།   སྙིལད།   བསྒྲལད།   སྲེལད་ཅེས་པ་ལྟ་བུའོ། མིང་གཞི་དྲག་ཞན་གཉིས་ཀ་དག་དང་མ་ཕྲད་པར་མ་ནིང་གི་རྗེས་སུ་ཞུགས་པ་ན།    ཡང་འཇུག་ད་ཡིག་ཡོད་མེད་ལ་མི་ལྟོས་པར་མིང་རྗེས་ཕྲད་པའི་ནུས་པས་རྗོད་པའི་སྐད་གདངས་བར་མའི་དྲག་ཞན་གང་དུ་ཡང་ནི་མི་འགྱུར་བར་བར་མ་ཉིད་དུ་གནས་པ་ལ་མ་ནིང་ནང་ཚན་མཚན་མེད་མ་ནིང་ཞེས་བྱ་སྟེ། དཔེར་བརྗོད་ན།     ཁོན།   ཐོནད།   མཆན།   འཕེནད།    འཕྲིན།   མཁྱེནད་ཅེས་པ་དང་། ཁོར།   མཚརད།   ཕྱོརད།   འཁྱིར་ཞེས་པ་དང་།    ཚལ།   ཁོལད།   མཐིལ།   འཕྲལད་ཅེས་པ་ལྟ་བུ་ནང་གསེས་མི་འདྲ་བར་འགྱུར་རོ། དེས་ན་འགྱུར་བ་མ་ནིང་དེ་ཟླ་བ་ཡར་མར་གྱི་ངོ་ཡི་ཁྱད་པར་གྱིས་ཕོ་
188.	དང་མོར་འགྱུར་འགྲོ་བ་བཞིན་དུ།      རྗེས་འཇུག་ན་ར་ལ་གསུམ་ཡང་མིང་གཞི་དྲག་ཞན་དབང་གིས་སྐད་གདངས་ཕོ་དང་མོར་འགྱུར་འགྲོ་བས་ན་འགྱུར་བ་མ་ནིང་དང་།   མ་ནིང་མཚན་གཉིས་པ་དེ་ཕོ་མོ་གཉིས་ཀའི་རྟགས་དང་ལྡན་པ་བཞིན།       ན་ར་ལ་གསུམ་ཡང་མིང་གཞི་ཞན་ཅིང་ཡང་འཇུག་དྲག་པའི་བར་དུ་ཞུགས་པའི་དབང་གིས་སྐད་གདངས་དྲག་ཞན་གཉིས་ཀའི་ཆ་དང་ལྡན་པས་ན་མཚན་གཉིས་མ་ནིང་དང་།    མ་ནིང་མཚན་མེད་དེ་ཕོ་མོའི་རྟགས་གང་དང་ཡང་མི་ལྡན་པ་བཞིན་དུ།    ན་ར་ལ་གསུམ་མིང་གཞི་དྲག་ཞན་གང་དང་ཡང་མ་ཕྲད་པར་མ་ནིང་ནང་དང་ཕྲད་པའི་དབང་གིས་སྐད་གདངས་དྲག་ཞན་མེད་པར་བར་མར་གནས་པས་ན་མཚན་མེད་མ་ནིང་སྟེ་ནང་གསེས་རྣམ་པ་གསུམ་དུ་འདོད་པ་ཡིན་ནོ། དེ་ལྟར་མིང་གཞིའི་ཡི་གེ་ཕོ་མོ་མ་ནིང་གསུམ་ལ་རྗེས་འཇུག་ཕོ་མོ་མ་ནིང་རྣམས་ཞུགས་པ་ལས་རྗོད་པའི་སྐད་གདངས་དྲག་ཞན་བར་མ་གསུམ་དང་།    ནང་གསེས་ཀྱིས་དྲག་པའི་དྲག་པ་སོགས་བརྒྱད་དང་བཅས་པ་འཇུག་པའི་ཁྱད་པར་བརྗོད་པ་ནི་སྒྲ་ཡི་སྒོ་ནས་འཇུག་པའི་ཚུལ་ལོ། [ཏ༢ཐ༢]    གཉིས་པ་དོན་གྱི་འཇུག་ཚུལ་བཤད་པ་ལ་གསུམ། [ཐ༢ད༡]   དངོས་ཀྱི་དོན་བཤད་པ།   [ཐ༢ད༢]    ཡང་འཇུག་མདོ་ཙམ་བཤད་པ།    [ཐ༢ད༣] དོན་རྣམས་རྒྱས་པར་སྦྱོར་བའི་ཚུལ་བཤད་པའོ། [ཐ༢ད༡]     དང་པོ་ལ་གཉིས།      [ད༡ན༡]    མདོར་བསྟན་པ་དང་།   [ད༡ན༢]    རྒྱས་པར་བཤད་པའོ།     [ད༡ན༡]      དང་པོ་ནི།    སྔོན་འཇུག་རྣམས་མིང་གཞི་ལ་སྒྲ་གདངས་
189.	ཀྱིས་འཇུག་པས་ཆོག་པ་ལ།    རྗེས་འཇུག་རྣམས་སྒྲ་གདངས་ཀྱིས་མི་ཆོག་པར་དོན་གྱི་འཇུག་པའི་ཚུལ་བཤད་པའི་དགོས་དོན་གང་ཞེ་ན།    དྲི་བ་འདི་ནི་གནད་ཤིན་ཏུ་ཆེ་བའི་ཕྱིར་ལན་བརྗོད་པར་བྱའོ།    དེ་ཡང་རྗེས་འཇུག་བཤད་པའི་སྐབས་འདིར་སྒྲ་དོན་གཉིས་ཅར་གྱི་སྒོ་ནས་བཤད་དགོས་ཤིང་།   དེ་ལས་དོན་གྱི་འཇུག་པའི་ཚུལ་དབྱེ་བ་རྣམ་པ་གཉིས་ཀྱི་སྒོ་ནས་བརྗོད་པར་བྱ་བ་ཡིན་ཏེ།    རྗེས་འཇུག་གི་ཡི་གེ་བཅུ་བོ་རྣམས་མིང་ཚིག་གི་བརྗོད་བྱ་སྟོན་པ་ལ་རང་དབང་མི་བཙན་ཞིང་།    ས་ཡི་འཇུག་ཡང་འཇུག་དང་ད་ཡི་ཡང་འཇུག་མ་གཏོགས་པའི་རྗེས་འཇུག་གཞན་རྣམས་ཀྱི་ནུས་པ་གཙོ་ཆེ་བའང་མ་ཡིན་པས་ན།    མིང་གཞིའི་ཡི་གེ་ཡི་སྔ་མ་སྟེ་ཐོག་མ་ན་ཡོད་པའི་འཕུལ་ཡིག་ལྔ་བོ་ལས་གང་ཡོད་པ་དེས།    མིང་གི་བརྗོད་བྱ་ཇི་ལྟར་སྟོན་པ་དེ་ལ་ལྟོས་ནས་འཇུག་པས་སྔོན་རྗེས་གཉིས་ཀས་ཐུན་མོང་དུ་མིང་གི་དོན་བསྟན་པར་གྱུར་པ་དང་།   མིང་མཐའ་ཕྱི་མ་འདྲེན་པའི་ཚེ་ཕྱི་མ་གང་ཡིན་པ་དེས་བརྗོད་བྱ་ཇི་ལྟར་སྟོན་པ་དེ་ལ་ལྟོས་ནས་རྗེས་འཇུག་དང་མིང་མཐའ་གཉིས་ཀས་ཐུན་མོང་དུ་མིང་གི་དོན་སྟོན་པར་འགྱུར་བ་ཡི་འཇུག་ཚུལ་རྣམ་པ་གཉིས་སུ་བྱའོ། ། 	[ད༡ན༢]   གཉིས་པ་རྒྱས་པར་བཤད་པ་ལ་གཉིས།   [ན༢པ༡] སྔོན་འཇུག་ལ་ལྟོས་ནས་རྗེས་འཇུག་གི་དོན་སྟོན་ཚུལ་དང་།   [ན༢པ༢]   རྗེས་འཇུག་གི་ནུས་པའི་མིང་མཐའ་དྲག་ཞན་སོགས་འདྲེན་ཚུལ་ལོ། [ན༢པ༡] དང་པོ་གཉིས།   [པ༡ཕ༡] སྤྱིའི་དོན་དང་། [པ༡ཕ༢]   ཡན་ལག་གི་དོན་ནོ།   [པ༡ཕ༡]   དང་པོ་ནི། སྐབས་འདིར་འགྲེལ་བཤད་སྔ་ཕྱི་ཕལ་ཆེར་
190.	གྱིས། སྔ་མ་སྔོན་འཇུག་ལྔ་བཞིན་སྦྱར། ཞེས་པའི་དོན་འགྲེལ་སྐབས་སུ། ཕོ་ནི་འདས་དང་གཞན་བསྒྲུབ་ཕྱིར།   ཞེས་པའི་དོན་བཞིན། སྔོན་འཇུག་ཕོ་ཡིག་གིས་འདས་པ་དང་གཞན་དང་བྱ་བའི་ལས་བསྒྲུབ་པ་བཞིན་རྗེས་འཇུག་ཕོ་ཡིག་སོགས་ཀྱིས་ཀྱང་དེ་རྣམས་བསྒྲུབ་པའི་ཕྱིར་འཇུག་པར་གསུངས་མོད།    སྔོན་འཇུག་གི་ཕོ་ནི་འདས་དང་སོགས་ཚིགས་བཅད་གཅིག་ནི།   སྔོན་འཇུག་ལ་བྱེད་པ་བཞི་ཡོད་པ་ལས་བཞི་བ་ཅི་ཕྱིར་འཇུག་པར་བྱེད་པ་འཆད་པའི་སྐབས་ཡིན་ཞིང་། རྗེས་འཇུག་གི་དོན་ནི་རྣམ་པ་གཉིས་ཏེ།   ཞེས་སོགས་ཚིགས་བཅད་གཅིག་ནི། རྗེས་འཇུག་ལ་ཡང་བྱེད་པ་བཞི་ཡོད་པ་ལས་གསུམ་པ་ཇི་ལྟར་འཇུག་པར་བྱེད་པ་འཆད་པའི་སྐབས་ཡིན་པས། ས་བཅད་ཀྱི་དོན་དང་སྐབས་མི་འབྲེལ་ཞིང་། ཇི་ལྟར་འཇུག་པའི་དོན་རྗེས་འཇུག་རྣམས་སྒྲ་དོན་གཉིས་ཀྱི་སྒོ་ནས་མིང་གཞི་ལ་འཇུག་པ་སྟོན་པས།   བརྡ་སྤྲོད་འདིར་རྗེས་འཇུག་བཅུ་བོ་གང་རུང་མ་ཞུགས་པར་མིང་དུ་འགྲུབ་པ་མི་སྲིད་པའི་ཕྱིར་དང་།    སྔོན་འཇུག་རྣམས་མིང་གཞི་ལ་འཇུག་པ་སྔོན་དུ་གསུངས་པའི་དོན་ལ།   ངག་ཏུ་བརྗོད་ཅིང་སློབ་པའི་ཚེ་ན་ཐོག་མར། ཀཨ་ལྟ་བུ་དབྱངས་ལྡན་གྱི་ཡི་གེ་དེ་སྐྱེ་གནས་དང་བྱེད་རྩོལ་ཟུར་ཕྱིན་པར་བསླབ་པའི་ཆེད་དུ་སྡེ་ཚན་ལྔར་དྲིལ་བ་ཡིན་ཞིང་།   དེ་ནས་སྔོན་འཇུག་གི་འཇུག་པ་གསུངས་པ་ནི། བཀྲའ། བསྒྲུའ། གོའ་ལྟ་བུ་བརྗོད་པའི་ཡི་གེ་ལ་རྗེས་འཇུག་ལྡན་པའི་དབང་ཡིན་ཡང་།   དེ་རྣམས་མིང་དུ་བརྗོད་པའི་ཚེ།   ཐོག་མར་སྔོན་འཇུག་བ་ཡིག་གི་གནས་དང་བྱེད་རྩོལ་ལ་བརྟེན་ནས་མིང་གཞི།   ཀྲ། སྒྲུ། ཡི་གནས་བྱེད་རྩོལ་བ་རྣམས་དྲངས་ཏེ་བརྗོད་པ་ན། བ་འཕུལ་གྱིས་མཆུ་བཙུམས་ཤིང་།   ཀྲ་ནི་ལྕེ་རྩེ་རྐན་ལ་རེག་པ་དང་། 
191.	 སྒྲུ་ནི་སོ་བར་དང་ལྕེ་རྩེ་རྐན་སྦྱར་ལྷོད་པ་དང་། གོ་ནི་རང་གི་གནས་བྱེད་རྩོལ་བ་དང་ལྡན་པ་རྣམས་རེ་རེ་བ་མ་ཡིན་པར་སྒྲ་ཐོན་ཙམ་དུ་མྱུར་བར་བརྗོད་པ་བསླབ་པའི་ཕྱིར་དུ་དང་།   རྗེས་འཇུག་སླར་འཆད་པའི་ཕྱིར་གཙོ་བོར་མ་བྱས་པར་སྔོན་འཇུག་རྣམས་མིང་གཞི་ལ་ཇི་ལྟར་འཇུག་པའི་སྒྲ་གདངས་དང་།   ཅི་ཕྱིར་འཇུག་པའི་དགོས་པ་བྱ་བྱེད་ལས་གསུམ་དང་བདག་གཞན་སོགས་ཀྱི་དོན་རྣམས་སྟོན་པའི་ཆེད་དུ་ཡིན་ནོ།    དེ་ལྟར་མིང་གཞི་ལ་འཕུལ་འཇུག་པ་སོགས་བཤད་ཟིན་རྣམས་ལ་རྗེས་འཇུག་གི་ཇི་ལྟར་འཇུག་པ་འདིར་ཆེད་དུ་གཉེར་ནས།   སྡེ་ཚན་ལྔའི་སྒྲ་གདངས་ལ་སྔོན་འཇུག་ཞུགས་པའི་སྒྲ་གདངས་དང་བཅས་པའི་སྟེང་དུ།   རྗེས་འཇུག་ཞུགས་པའི་སྒྲ་གདངས་རྣམ་པ་གསུམ་དང་བརྒྱད་དུ་ཕྱེ་ནས།   འཕུལ་མིང་རྗེས་གསུམ་གའི་གནས་བྱེད་རྩོལ་བ་རྣམས་སྔར་བཞིན་སྒྲ་ཐོན་དུ་བརྗོད་པ་ལ་བསླབ་པ་ནི་སྒྲའི་ཚུལ་དང་།   མིང་གཞི་ལ་རྗེས་འཇུག་སྦྱར་བས་མིང་དུ་གྲུབ་པ་དེའི་དོན་གྱིས་ངོ་བོ་གང་སྟོན་པའི་རྣམ་གཞག་གསལ་བར་མཛད་པ་ལ་བསླབ་པ་ནི་དོན་གྱི་འཇུག་ཚུལ་ལ་སློབ་པ་ལྟ་བུ་ཡིན་པས་ན། དོན་ནི་རྣམ་པ་གཉིས་ཡིན་ཏེ། སོགས་ཤོ་ལོ་ཀ་གཅིག་ལ་སྐལ་མཉམ་གྱི་བློ་གསལ་རྣམས་ཡོད་ཚེ་བསམ་གཞིག་ཞིབ་ཏུ་མཛོད་ཅིག     དེ་དག་གི་སྐབས་སུ་འགྲེལ་བཤད་རྣམས་སུ་དཔེར་བརྗོད་རེ་བཀོད་པའི་དགོས་པ་ནི།    སྤྱིར་ཡི་གེ་སྡེབ་འཆོལ་བར་མི་འགྱུར་བ་དང་།    སྡེབ་དག་པ་ལས་མིང་དོན་འཁྲུལ་བ་མེད་པ་དང་། མིང་དག་པས་ཚིག་གི་བརྗོད་བྱ་ནོར་བར་མི་འགྱུར་བའི་ཆེད་ཡིན་པས།   སྐབས་གང་ལ་དཔེར་བརྗོད་གང་སྦྱར་བ་དེའི་རྒྱུ་མཚན་ཤེས་དགོས་ཏེ།   གང་ལ་འཇུག་བྱེད་གང་གིས་འཇུག ཅེས་པའི་སྐབས་ཀྱི་དཔེར་བརྗོད་ནི་སྔོན་འཇུག་གང་
192.	མིང་གཞི་གང་ལ་འཇུག་མི་འཇུག་གི་ཁྱད་པར་དང་། ཇི་ལྟར་འཇུག་པར་བྱེད་ཅེ་ན།   ཞེས་པའི་དཔེར་བརྗོད་ནི་སྔོན་འཇུག་རྣམས་མིང་ལ་འཇུག་པའི་སྒྲ་གདངས་ཀྱི་ཁྱད་པར་དང་། ཕོ་ནི་འདས་དང་གཞན་བསྒྲུབ་ཕྱིར།   ཞེས་པའི་དཔེར་བརྗོད་ནི་སྔོན་འཇུག་གིས་བྱ་བྱེད་སོགས་སྟོན་པའི་ཁྱད་པར་དང་།   གང་ལ་ཡི་གེ་ཐམས་ཅད་ལ། ཞེས་པའི་དཔེར་བརྗོད་ནི་རྗེས་འཇུག་གང་མིང་གཞི་གང་ལ་འཇུག་མི་འཇུག་གི་ཁྱད་པར་དང་།   ཕོ་གསུམ་མོ་གཉིས་མ་ནིང་གསུམ། ཞེས་པའི་དཔེར་བརྗོད་ནི་རྗེས་འཇུག་རྐྱང་པ་རྣམས་མིང་གཞིར་འཇུག་པའི་སྒྲ་གདངས་ཀྱི་ཁྱད་པར་དང་། དྲག་པ་གསུམ་ནི་ནང་ཕྲད་དམ།   ཞེས་པའི་དཔེར་བརྗོད་ནི་རྗེས་ཡང་འཇུག་ནང་ཕྲད་ཅན་རྣམས་མིང་གཞིར་འཇུག་པའི་ཁྱད་པར་དང་།   སྔ་མ་སྔོན་འཇུག་ལྔ་བཞིན་སྦྱར།   ཞེས་པའི་དཔེར་བརྗོད་ནི་སྔོན་འཇུག་ལ་ལྟོས་ནས་རྗེས་འཇུག་རྣམས་མིང་གི་དོན་སོགས་ཇི་ལྟར་སྟོན་པའི་ཁྱད་པར་རྣམས་ཤེས་ཆེད་ཡིན་པས། སྐབས་དོན་སོ་སོར་ངེས་ཤེས་གཏིང་ཆོད་དུ་བསླབ་སྦྱང་བྱས་ཏེ་དགོས་དོན་ཕུལ་ཕྱིན་རྟོགས་པའི་ཐབས་ལ་འབད་པ་གལ་ཆེ་ཞིང་། དེ་ལྟར་མིན་པར་འོལ་སྤྱི་ཙམ་ལ་ཞེན་ན་དཔེར་བརྗོད་སྔ་ཕྱི་རྣམས་ཟློས་པ་ལྟ་བུར་སོང་ནས་ཧ་ཧ་ཧེ་ཧེའི་རྒྱུར་འགྲོ་བ་ལས་གཞན་མེད་པས། འདིར་ཡང་དཔེར་བརྗོད་རེ་སྐབས་ཕལ་ཆེར་དུ་སྦྱར་བ་དེ་ལ་ཞིབ་ཅིང་མཐའ་ཆོད་ངེས་སུ་སློབ་པར་གྱིས་ཤིག          [པ༡ཕ༢]     གཉིས་པ་ཡན་ལག་གི་དོན་ནི།      རྗེས་འཇུག་རྣམས་ཐོབ་ཚུལ་ཡོད་པའི་མིང་གཞི་གང་ལ་ཞུགས་པས་མིང་དུ་གྲུབ་པ་དེ་ཉིད་ཀྱི་སྔ་མ་སྟེ་ཐོག་མ་ན་ཡོད་པའི་སྔོན་འཇུག་ལྔ་རྣམས་ཀྱིས་བྱ་བྱེད་ལས་གསུམ་དང་དངོས་
193.	པོ་བདག་གཞན་དང་དུས་གསུམ་གང་སྟོན་པར་གྱུར་པ་དེ་ལ་བརྟེན་ནས།    རྗེས་འཇུག་རྣམས་ཀྱིས་བྱ་བྱེད་སོགས་ཀྱི་དོན་དེ་བཞིན་དུ་སྟོན་པའི་ཚུལ་གྱིས་ཚིག་ཏུ་སྦྱར་བར་བྱ་བ་ཡིན་ནོ།    དེ་ཡང་ཕོ་ནི་འདས་དང་གཞན་བསྒྲུབ་ཕྱིར་ཞེས་པའི་སྟེང་ནས་དཔེར་བརྗོད་དེ་བཤད་ན། ཡི་གེར་བཀོད། ཡི་གེ་བཀླག ཅེས་པ་ལ།    མིང་གཞི་ཀོ་དང་ཀླ་གཉིས་ཀྱི་མཐར་རྗེས་འཇུག་ཞུགས་ན།    ཀོད།    ཀླག་ཅེས་པ་དང་ལས་དོན་གཞན་མི་སྟོན་ཀྱང་།    དེ་ལ་བ་ཡིག་འཕུལ་དུ་ཞུགས་པས།   བཀོད།   བཀླག་ཅེས་བྱས་ཟིན་འདས་པ་དང་བྱ་བའི་ཡུལ་ལམ་ལས་སྟོན་ན།    སྔོན་འཇུག་གི་ནུས་པས་རྗེས་འཇུག་ད་དང་ག་ཡིག་གིས་ཀྱང་བྱས་ཟིན་དང་བྱ་བ་སྟོན་པ་ཡིན་ཞིང་།     མིང་གཞི།   བྱུ།   བྱི།   གཉིས་ལ་རྗེས་འཇུག་ང་དང་ན་ཡིག་ཞུགས་པས།   བྱུང་།   བྱིན་ཞེས་མིང་གི་དོན་སྟོན་པ་ལ།   སྔོན་འཇུག་ད་དང་འ་ཡིག་ཞུགས་པས་དབྱུང་།    འབྱིན་ཞེས་བྱ་ལས་མ་འོངས་པ་དང་བྱེད་པ་ད་ལྟ་བ་སྟོན་པ་ན།   སྔོན་འཇུག་གི་ནུས་པས་རྗེས་འཇུག་གིས་ཀྱང་བྱ་ལས་མ་འོངས་པ་སོགས་སྟོན་པ་ལྟ་བུ་ཡིན་པས།    སྔོན་འཇུག་ལས་རྗེས་འཇུག་གི་ནུས་པ་གཙོ་ཆེ་བས་ནི་མ་ཡིན་ནོ་ཞེས་པའི་དོན་ཡང་དེ་ཡིན་ནོ། འོན་ཀྱང་མིང་གཞི་ལ་རྗེས་འཇུག་མ་ཞུགས་ན་སྔོན་འཇུག་ཙམ་གྱིས་བྱ་བྱེད་སོགས་ལྟ་ཅི་མིང་ཙམ་ཡང་སྟོན་མི་ནུས་ཏེ།   བཀ   འཇ་ལྟ་བུ་སྔར་བཤད་པ་བཞིན་ནོ།
194.	དེ་བཞིན་དུ་སྐྱེས་བུ་རབ་དང་འབྲིང་དང་མོ་ཙམ་རྣམས་ནི།   སྒྲག    རླབ།   ཆོང་།   ཤམ་ཞེས་མིང་རྗེས་གཉིས་ཀ་ཡོད་ཀྱང་དེ་ལས་གཞན་སྟོན་རྒྱུ་མེད་པ་ལ།    བསྒྲག     བརླབ། མཆོང་།   བཤམ་ཞེས་འཕུལ་ཞུགས་པས་མིང་དུ་མ་ཟད་བྱ་བའམ་ལས་སོགས་སྟོན་ནུས་མོད་འདས་པ་སྟོན་མི་ནུས་པས་ན།      ས་ཡི་ཡང་འཇུག་ཞུགས་པས།    བསྒྲགས།   བརླབས།   མཆོངས།   བཤམས་ཞེས་བྱས་ཟིན་འདས་པ་སྟོན་པ་དང་།    སྲེག   ཅག    སྣུབ།    ཡབ།    ཅང་།    སྲུང་།    སྟིམ།   སྒོམ་རྣམས་མིང་རྗེས་ལྡན་པས་མིང་དོན་སྟོན་ཀྱང་།    དེ་སྔོན་འཇུག་སྦྱར་བས།   བསྲེག   བཅག   བསྣུབ།   གཡབ།    བཅང་།   བསྲུང་།   བསྟིམ།   བསྒོམ་ཞེས་བྱ་བའམ་ཡུལ་དང་།    སྔོན་འཇུག་མ་སྦྱར་ཡང་།     སྲེག   བྱེད།   སྲུང་བྱེད།    སྟིམ།   སྒོམ་ཞེས་བྱེད་པ་སྟོན་ནུས་པ་ལས་འདས་པ་མི་སྟོན་པའི་ཕྱིར་ན།    ས་ཡི་ཡང་འཇུག་སྦྱར་བས།   བསྲེགས།   བཅགས།   བསྣུབས།    བཅངས།   བསྲུངས།    བསྟིམས།    བསྒོམས་ཞེས་བྱས་ཟིན་དང་།   སྲེགས།    ཆོགས།   སྣུབས།   ཆིངས།    སྲུངས།   སྟིམས།   སྒོམས།   ཡོབས་ལྟ་བུ་བསྐུལ་བའི་དོན་རྣམས་སྟོན་པ་ནི་ས་ཡི་ཡང་འཇུག་གི་ནུས་པ་དང་།     མ་ནིང་གསུམ་ནི།    ཀྱོན།   ཅར།   སལ་རྣམས་མིང་རྗེས་ལྡན་ཙམ་ལ།   བཀྱོན།    བཅར།   བསལ་ཞེས་འཕུལ་སྦྱར་བས་བྱ་ལས་མ་འོངས་པ་དང་།    བཀྱོན་ཞེས་པས་མིང་དང་བྱེད་པ་ད་ལྟ་བ་དང་། འཛིན་ཞེས་མིང་སྟོན་པ་ལས་གཞན་མེད་པས།    བཀྱོནད།   བཅརད། བསལད་ཅེས་བྱས་ཟིན་དང་།   འཛིནད་ཅེས་དངོས་པོ་བདག་གི་ཆེད་དུ་ད་ཡི་ཡང་འཇུག་སྦྱར་བས་སྟོན་ནུས་པ་ལྟ་བུ་ནི་སྔོན་འཇུག་ལ་ལྟོས་པ་གཙོ་བོར་བྱས་ཏེ་རྗེས་འཇུག་གིས་ཀྱང་དོན་སྟོན་ཚུལ་ཡིན་ནོ
195.	 བྱུག   ཡིབ།   སྤང་།   ངོམ་རྣམས་མིང་དང་བྱ་ལས་མ་འོངས་པ་གཉིས་ཀ་དང་།   སྤོང་།   སྦྱོང་ཞེས་པ་མིང་དང་བྱེད་པ་ད་ལྟ་བ་ལས་གཞན་མི་སྟོན་པས།   བྱུགས།   ངོམས་ཞེས་པས་བྱས་ཟིན་དང་བསྐུལ་ཚིག   ཡིབས།   སྤངས་ཞེས་པས་བྱས་ཟིན་དང་།   སྦྱོངས། སྤོངས་ཞེས་པས་བསྐུལ་ཚིག་སྟོན་པ་ནི་ས་ཡི་ཡང་འཇུག་གི་ནུས་པ་ཡིན་ཞིང་།    ཞེན།   རྩེན།   ངར། རྩོལ་རྣམས་མིང་དང་བྱ་ལས་མ་འོངས་པ་དང་བྱེད་པ་ད་ལྟ་སྟོན་པ་ལ་འཇུག་པ་ལས་གཞན་མེད་པས།   ཞེནད།   རྩེནད།   རྩོལད་ཅེས་པས་བྱས་ཟིན་དང་བསྐུལ་ཚིག   ངརད་ཅེས་པས་བྱས་ཟིན་སྟོན་པ་དང་།   སྤར་ཞེས་པས་མིང་དང་བྱ་བའི་ལས་དང་།   སྤྲརད་ཀྱིས་བྱས་ཟིན་དང་། སྤོར་ཀྱིས་མིང་དང་བྱེད་པ་ད་ལྟ་བ་དང་།    སྤོརད་ཀྱིས་བསྐུལ་ཚིག་སྟོན་པ་རྣམས་ནི་ཡང་འཇུག་ད་ཡིག་གི་ནུས་པས་ཡིན་པ་ལྟ་བུ་ནི་ཡང་འཇུག་ལ་ལྟོས་པ་གཙོ་བོར་བྱས་ཏེ་རྗེས་འཇུག་གིས་དོན་སྟོན་ཚུལ་ཡིན་པའི་གནད་ཀྱིས།    སྔ་མ་སྔོན་འཇུག་ལྔ་བཞིན་སྦྱར།   ཞེས་པའི་ཚིག་རྗེས་འཇུག་གི་ཇི་ལྟར་འཇུག་བྱེད་ཀྱི་དོན་གྱི་འཇུག་ཚུལ་འདིར་གསུངས་དགོས་བྱུང་བ་ཡིན་ནོ། [ན༢པ༢]    གཉིས་པ་རྗེས་འཇུག་གི་ནུས་པས་མིང་མཐའ་དྲག་ཞན་འདྲེན་ཚུལ་ནི།     མིང་མཐའ་ཕྱི་མ་ཚིག་ཕྲད་རྟགས་མཚུངས་དང་སྒྲ་མཚུངས་དག་གི་ཐོབ་ཐང་ལ་བརྟེན་ནས།   འཕུལ་དང་ལྡན་མི་ལྡན་གྱི་མིང་གཞིའི་ཡི་གེ་གང་ཡིན་དེའི་རྗེས་སུ་ཡོད་པའི་རྗེས་འཇུག་གམ་ཡང་འཇུག་གི་རྟགས་དང་སྒྲ་གང་རུང་གིས།   དེ་ཉིད་ཀྱི་མིང་མཐའི་ཆ་ཤས་སུ་གྱུར་པའི་མིང་གཞིའི་ཡི་གེ་གཙོ་ཆེར་རྟགས་མཚུངས་སུ་ཇི་ལྟར་འདྲེན་པར་བྱེད་པའི་ཚུལ་ནི་འདིར་བརྗོད་པར་བྱ་སྟེ།    དེ་ཡང་འཇུག་ཡང་འཇུག་ཞུགས་པའི་མིང་སྔ་མའི་མཐའི་
196.	རྗེས་འཇུག་ཕོ་ག་བ་ད་ས་བཞི་དང་།   ཡང་འཇུག་ད་ས་གཉིས་ལས་གང་ཡོད་པ་དེ་ཡིས།   མིང་དེ་ཉིད་ཀྱི་མཐའི་ཆ་ཤས་སུ་སླར་སྦྱོར་རྒྱུའི་མིང་གཞིའི་ཡི་གེ་ཕོ་ཀ་ཅ་ཏ་པ་ཙ་ལྔ་བོ་གང་ཡང་རུང་བ་ཡི་མིང་མཐའ་དྲང་བར་བྱ་བ་ཡིན་ཏེ།   དཔེར་བརྗོད་ན།   ཐོག་ཀ   གསེག་ཀ   ཅིག་ཅར།   ཀླག་ཅོར།   གཙུག་ཏོར།   དབྱུག་ཏོ།    གཅིག་པུ།   ལག་པོད།   ཅོག་ཙེ།    ཏོག་ཚེ།   ནུབ་ཀ   འཐབ་ཀྲོལ།   བབ་ཅོལ།    རྟབ་རྟོབ།   གདབ་པ།   ཟབ་པ།   གབ་ཚེ།   དཔྱིད་ཀ    སྟོད་ཀོར།    སྐད་ཅིག    ཆད་པ།   སྲད་པུ།   གཞིས་ཀ   ཆས་ཀ   གཉིས་ཅར།   ངེས་ཏིག    གསུས་པ།   ལུས་པ།   ཐུགས་ཀ   སྟབས་ཀ   ཞབས་ཀྱུ།   ཞབས་ཏོག་ཅེས་དང་།     ཡུངས་ཀར།   ཀླནད་ཀ   སྟོནད་ཀ   དཀོནད་ཅོག    ལྷནད་ཅིག   ལནད་ཅིག   རིནད་ཅེན།    ཡོནད་ཏན།   ནནད་ཏུར།   སྤེནད་ཏོག   པེརད་ཀ    ཐལད་ཀར།    སྐྱིལད་ཀྲུང་།   ཞལད་ཏ།    སྤྲུལད་པ་ཞེས་པ་ལྟ་བུའོ། མིང་སྔ་མའི་མཐའི་རྗེས་འཇུག་མོ་ང་མ་འ་གསུམ་པོ་ཡིས།    མིང་མཐའ་ཕྱི་མའི་མིང་གཞི་མོ་ག་ཇ་ད་བ་ཛ་ཝ་ཞ་ཟ་ཡ་ཤ་ས་ང་ཉ་ན་མ་ར་ལ་ཧ་སྟེ་མིང་གཞི་བཅོ་བརྒྱད་པོ་ཡི་མིང་མཐའ་དྲང་བ་ཡིན་ཏེ།     དཔེར་བརྗོད་ན།   ལྗང་གུ།    གསུམ་ག    ཨ་ཇོ།    ཇོ་ཇོ། སྲེ་ད། ངོ་བོ།   ལྡུམ་བུ།    ནུ་རྫི།   འདམ་རྫབ།    པི་ཝང་།    ཕ་ཝང་།   ཚེམ་ཞུ།    ཆེ་ཞེ།   ཟ་ཟ།   ཉུང་ཟད།   གུ་ཡ། ཁུ་ཡུ། ག་ཤལ།   རམ་ཤག   འུ་སུ།   ཁྱེའུ་སུ།   སྒོ་ང་།    ལྷ་ང་།    ཞ་ཉེ།    ནེམ་ནུར།    མ་ནེ།    གོང་མོ།   མཆི་མ།   བྱུ་རུ།   བཟེ་རེ།   ཕོ་ལོང་།   གཟུ་ལུམ།   ཀྱི་ཧུད།    ཀུ་ཧུ་ཞེས་པ་ལྟ་བུའོ། མིང་སྔ་མའི་མཐའི་རྗེས་འཇུག་མ་ནིང་ན་ར་ལ་ཡིག་གིས་ནི་མིང་མཐའ་
197.	ཕྱི་མའི་མིང་གཞི་མ་ནིང་ཁ་ཆ་ཐ་ཕ་ཚ་རྣམས་དྲང་ངོ་།    དཔེར་བརྗོད་ན།     དགུན་ཁ།    མཚོན་ཆ།    ཐན་ཐུན།    ཕན་ཕུན།   ཕུན་ཚར།   གཏར་ཁ།   དཀོར་ཆ།    མུར་ཐུག    ཟུར་ཕུད།    མཁུར་ཚོས།   གསོལ་ཁ།    རོལ་ཆ།    མེལ་ཚེ་ཞེས་པ་ལྟ་བུའོ། གཞུང་འདིར་དངོས་བསྟན་གྱི་མིང་མཐའ་རྟགས་མཚུངས་འདྲེན་སྐབས།    ཐོག   ཟབ།   སྟོད།   ལུས།   ཐུགས།   རིནད།   སྐྱིལད་རྣམས་སྤྱིར་བཏང་མིང་ཡིན་མོད་ཀྱང་།    དེའི་ཆ་ཤས་སུ་འགྱུར་བའི་ཀ་དང་པ་དང་ཅེན་དང་ཀྲུང་རྣམས་སྦྱར་བས་མིང་དེ་ལས་གཞན་པའི་མིང་སྟོན་པར་ཤེས་དགོས་ཏེ།    རྗེས་ཡང་འཇུག་གི་རྟགས་དེས་མིང་མཐའི་ཆ་ཤས་སུ་འགྱུར་ངེས་པའི་མིང་མཐའ་ཕྱི་མ་གང་འོས་རྟགས་མཚུངས་སུ་འདྲེན་པའི་སྐབས་ཡིན་པས་སོ། འགྲེལ་བཤད་ཕལ་ཆེ་བར།   རྟོག་ཅིག   དགོས་ཏེ།   ཆས་སོ།   ཁྱབ་ཅིང་།   ཡོང་གི   ཕནད་པ།    རོལད་ཏུ་ལྟ་བུ་སོགས་ཀྱང་བཀོད་པ་ནི། གོ་སླ་བ་ལ་དགོངས་ནས་མིང་མཐའ་དང་རྣམ་དབྱེ་དང་ཚིག་ཕྲད་རྣམས་དཀྱུས་གཅིག་ཏུ་གསུངས་སམ་སྙམ་སྟེ།    རྩ་བར།   ཕྱི་མ་དག་གི་འདྲེན་ཚུལ་ནི།   ཞེས་སོགས་ཚིགས་བཅད་གཅིག་དང་།   དེ་ཉིད་རང་གི་སྒྲ་མཐུན་པའི།   ཞེས་ཤོ་ལོ་ཀ་གཅིག་དང་།    གཞན་ཡང་སླར་བསྡུ་ལྷག་བཅས་དང་།      ཞེས་སོགས་རྐང་པ་བཞི་དང་།    དེ་དག་ནང་གསེས་གང་འཇུག་པ།    ཞེས་སོགས་ཚིགས་བཅད་ཕྱེད་དང་ལྔའི་བཤད་དོན་སོ་སོར་ཡོད་པ་རྣམས།   འགྲེལ་བ་རྣམས་ཀྱིས་རྩ་ཚིག་གི་འབྲུ་ནོན་མ་ནོན་གང་ཡིན་ཡང་རྗོད་བྱེད་ཀྱི་ནུས་པ་ལ་ལེགས་པར་དཔྱད་ན་གསལ་ཆ་ཐ་དད་དུ་སྣང་བས་དམིགས་ཕྱེད་
198.	པར་བྱའོ། དེས་ན་སྐབས་འདིའི་དཔེར་བརྗོད་ལ།    གྲུབ་པའི་མིང་སྔ་མའི་མཐར་གྲུབ་པའམ་མ་གྲུབ་པ་དང་།   མ་གྲུབ་པའི་མིང་སྔ་མའི་མཐར་གྲུབ་པའམ་མ་གྲུབ་པའི་མིང་མཐའ་སྦྱར་བས།   མིང་མཐའ་དེ་མིང་སྔ་མའི་ཆ་ཤས་སུ་འགྲོ་ངེས་པ་ཞིག་ལ་གོ་ཞིང་།    གོ་བ་བཞིན་དཔེར་བརྗོད་དམ་མིང་ལ་བཀོད་པ་དེ་ལ་བརྟེན་ནས་གང་དང་གང་གི་མིང་ནི་དེ་དང་དེ་ཡིན་པར་ཤེས་དགོས་ཀྱི།    རང་གར་མཛེས་སྡུག    སྒྲུབ་སྐོར།   དགོངས་བཞིན།   གནས་སུ་ལྟ་བུ་མིང་དང་ཚིག་དང་ཕྲད་དང་རྣམ་དབྱེ་སྦྱར་བ་རྣམས་ཀྱིས་ཆོག་པར་བཟུང་བས་གར་ཡང་མི་ཕྱིན་ནོ། ངག་ཏུ་བརྗོད་པ་བདེ་བའི་ཆེད་དུ་མིང་མཐའ་སྒྲ་མཚུངས་སུ་ཡང་འདྲེན་ཏེ།    རྩ་བ་ལས།   དེ་ཉིད་རང་གི་སྒྲ་མཐུན་པའི།    ཞེས་པ་ལྟར།    རྗེས་འཇུག་ལ་ནང་གསེས་ཀྱི་སྒྲ་གདངས་བརྒྱད་དུ་ཕྱེ་བ་དང་མཐུན་པར་མིང་མཐའ་སྒྲ་མཚུངས་སུ་འདྲེན་ཚུལ་ནི།   དཔེར་བརྗོད་ན།    ལག་ཉ།   དཔྲོག་ཞུ།   ཉུག་རུམ།   མཛུབ་མོ།   གོབ་ལོབ།    རབ་རིབ།   རྩེད་མོ།    བཞད་གད།   སྒྱིད་ལུག    བཅོས་མ།    གདོས་བུ།   ཤེས་རབ།   ཟིནད་བྲིས།    སྤརད་མོ།   སྙིགས་མ།    རྩངས་ནན།    ཐགས་རན་ཞེས་པ་ལྟ་བུ་ཕོ་ཡིས་མོ་ཡི་མིང་མཐའ་དང་།    ཁག་ཁྱག    ཆག་ཆག    ལྟག་ཐེར།    ཉག་ཕྲན།   ཀོག་ཚེ།    བུབ་ཁ།    ཡབ་ཆ།    འཇོད་ཚེ།    གོད་ཁ།    ཀོས་ཐག    རུས་ཚོ།    རིནད་ཆེན་ལྟ་བུ་ཕོ་ཡིས་མ་ནིང་གི་མིང་མཐའ་དང་།     ལྟེང་ཀ    ལིང་ཏོག   མང་པོ།    དོང་ཙེ།   ཟླུམ་པོ།    དོ་ཀེར།    བེ་ཅོན།   དེ་ཙུག    ཧ་ཅང་ལྟ་བུ་མོ་ཡིས་ཕོ་ཡི་མིང་མཐའ་དང་།     དང་ཁ།    ལང་ཚོ།    ཆེམ་ཆེམ།    ཉམ་
199.	ཐག    རྒྱ་ཕིབས།    ལོ་ཐང་ལྟ་བུ་མོ་ཡིས་མ་ནིང་གི་མིང་མཐའ་དང་།    ཞེན་པ།    འཆར་ཅན།    ཅལ་ཅོལ།    ཤེལ་ཏ།   ཐེལ་ཙེ་ལྟ་བུ་མ་ནིང་གིས་ཕོ་ཡི་མིང་མཐའ་དང་།     ཀུན་དོང་།    མན་ངག    ཡན་ལག    སྐྱིན་གོར།    འདུན་མ།    ནོར་བུ།    སོར་མོ།    འཁོར་ལོ།   ཐེར་ཟུག    ཡལ་བ།    ཁུལ་ཞོ།   ཚལ་ནན་ལྟ་བུ་མ་ནིང་གིས་མོ་ཡི་མིང་མཐའ་དྲང་བ་ཡིན་ནོ། རྐང་པ། སྟོང་པ།   ཐབས་ཅིག   ཁ་ཅིག   པད་ཀོར།   ཡུངས་ཀར།    ཆེན་མོ་སོགས་ལ་དཔྱད་པ་སྣ་ཚོགས་གསུངས་ཀྱང་།   རྐང་པ་སོགས་སུ་མ་ཟད།   དང་བོ།   ལྔ་བ།   བརྒྱ་བ་སོགས་དང་།   བཟང་བ།   དཀར་བ་སོགས་ལ་བ་ཕྱེད་ཝ་རུ་འབོད་པ་ཐོབ་ཀྱང་ན་རོ་ཅན་ཡིན་ཚེ།   བཟང་པོ།   དཀར་པོ་སོགས་པ་བཟེད་ཐོབ་པ་ཡང་ཡི་གེ་ཟུར་ཕྱིན་བཀླག་པ་ན་བརྗོད་པ་གང་བདེ་བ་དེ་དང་བསྟུན་ནས་སྒྲ་མཚུངས་དྲངས་པ་དང་།    ཐབས་ཅིག   སྐད་ཅིག   ལྷནད་ཅིག་སོགས་གཅིག་ལས་དགར་བའི་མིང་གཞན་འགྲུབ་ཆེད་མིང་སྔ་མའི་རྗེས་ཡང་འཇུག་གི་ནུས་པས་མིང་མཐའ་རྟགས་མཚུངས་དྲངས་པ་དང་།    ཁ་ཅིག   ཐང་ཅིག་སོགས་ཀྱང་གཅིག་ལས་དགར་བའི་མིང་གཞན་སྒྲ་མཚུངས་དྲངས་པ་དང་།    སྟོད་ཀོར་ཞེས་ན་མིང་དང་མིང་མཐའ་གཉིས་དོན་ཐ་དད་པར་གོ་བ་སྲིད་པས་ན།   སྟོད་ཀར།   པད་ཀོར།   ཀལད་ཀོར། འོད་ཀོར་སོགས་ཐོབ་པ་དང་།    ཡུངས་ཀར་ཞེས་པ་ཡང་མིང་གི་ཆ་ཤས་སུ་མིང་མཐའ་རྟགས་མཚུངས་དྲངས་པ་སྟེ།    ཡུལ་ཆོས་ཀྱི་སྐད་ལ་ཡུངས་ནག་ཅེས་པ་དེ་སྐྱེ་ཚེ་ལ་རིགས་དཀར་དམར་ནག་གསུམ་ཡོད་པའི་ནང་ཚན་ཡིན་གྱི།    སྐད་དོད་ཨརྠ་སིད་དྷ་ཞེས་པ་བགེགས་འཇོམས་པ་དང་བཀྲ་ཤིས་པའི་རྫས་ཡུངས་ཀར་རང་ལ་ནག་པོ་ཞིག་ཡོད་མེད་བདག་ལ་ཆ་མེད་དོ།  
200.	 ཆེན་པོ་ཞེས་པ་ཆེ་བ་སོགས་དོན་དུ་མར་འཇུག་ཀྱང་།    ལམ་རིམ་ཆེན་མོ།    སྨོན་ལམ་ཆེན་མོ་ཞེས་པ་སྒོས་ཀྱི་མིང་གཞན་འགྲུབ་ཆེད་མ་ནིང་གིས་མིང་མཐའི་ཆ་ཤས་སུ་འགྱུར་བའི་མོ་ཡིག་སྒྲ་མཚུངས་སུ་དྲངས་པ་ཡིན་ནོ།    [ཐ༢ད༢]    གཉིས་པ་ཡང་འཇུག་མདོ་ཙམ་བཤད་པ་ལ་གཉིས།       [ད༢ན༡] གང་ལ་གང་གིས་འཇུག་པ་དང་།    [ད༢ན༢]    ཇི་ལྟར་འཇུག་པར་བྱེད་པའོ། [ད༢ན༡]    དང་པོ་ནི།    ཡང་འཇུག་གང་ལ་འཇུག་པའི་ཡི་གེ་ནི་བདུན་ཏེ།    རྗེས་འཇུག་གི་ག་ང་བ་མ་ན་ར་ལ་རྣམས་སོ།     གང་གིས་འཇུག་པ་ལ་ས་ཡི་ཡང་འཇུག་ནི།     རྗེས་འཇུག་ཕོ་ག་བ་གཉིས་དང་།    མོ་ང་མ་གཉིས་ཏེ་བཞི་ལ་འཇུག་སྟེ།      དེ་ལ་ཡང་འཇུག་ཞུགས་པས་རིམ་པ་བཞིན་སྐྱེས་བུ་རབ་དང་འབྲིང་དང་མོ་ཙམ་གསུམ་གྱི་བརྗོད་གདངས་འབྱུང་བའི་ཕྱིར་དང་།    ད་ཡི་ཡང་འཇུག་ནི།   རྗེས་འཇུག་མ་ནིང་ན་ར་ལ་གསུམ་གྱི་རྗེས་སུ་སླར་ཡང་འཇུག་པར་བྱེད་པ་ཡིན་ཏེ།   དེ་ལ་ཞུགས་པས་འགྱུར་དང་མཚན་གཉིས་དང་མཚན་མེད་མ་ནིང་གསུམ་གྱི་བརྗོད་གདངས་དངོས་སུ་འབྱུང་བའི་ཤུགས་ལ་མིང་གཞིའི་མཐར་ས་ད་གཉིས་དང་འ་ཡིག་འཇུག་པས་སྐྱེས་བུ་ཐ་མ་དང་ཤིན་ཏུ་མོའི་བརྗོད་གདངས་འབྱུང་བ་ཤེས་པའི་ཞར་ལ།    ག་བ་གཉིས་ལ་ཡང་འཇུག་མེད་པ་སྐྱེས་བུ་ཐ་མ་དང་།   ང་མ་གཉིས་ལ་མེད་པ་ཤིན་ཏུ་མོའི་བརྗོད་གདངས་འབྱུང་བར་འགྱུར་བའི་གནད་ཀྱིས།    ག་བ་ད་ས་ཕོ།   ང་མ་འ་མོ།   ན་རལ་མ་ནིང་ཞེས།    སྡེ་དགེ་སི་ཏུ་པཎ་ཆེན་གྱིས་རྗེས་འཇུག་ལ་རྟགས་གསུམ་དུ་དབྱེ་བ་མཛད་པའི་རྒྱུ་མཚན་ཡང་འདི་ཡིན་པས་ཁུངས་ཤིན་ཏུ་བཙུན་པར་མངོན་ནོ
201.	། [ད༢ན༢]   གཉིས་པ་ཇི་ལྟར་འཇུག་པར་བྱེད་པ་ལ་གཉིས།    [ན༢པ༡]   མིང་རྐྱང་ལ་འཇུག་པ་དང་།    [ན༢པ༢]    བྱ་བྱེད་འབྲས་བུ་དང་བཅས་པ་ལ་འཇུག་ཚུལ་ལོ།   [ན༢པ༡]    དང་པོ་ནི།    སྔར་བཤད་པའི་སྒྲ་དང་དོན་གྱི་འཇུག་ཚུལ་ལེགས་པར་ཤེས་པ་གཞིར་བཞག་ནས།    དཔེར་བརྗོད་ན།    དོགས།   ཐུགས།    བགེགས།   དངགས།   ཆབས།   ཐབས།   གནུབས།    དབྱིབས།   གངས།    ཤངས།   གཟིངས།    མཐོངས།   བྱམས།    ཉམས།   འབྱམས།   མཚམས་ཞེས་པ་ལྟ་བུ་སྟེ།   མིང་རྐྱང་གི་ཡང་འཇུག་ནི་དུས་ནམ་གྱི་ཚེ་ན་གཏན་དུ་འཇུག་དགོས་ཤིང་།   དེའི་ཡང་འཇུག་དོར་ན་མིང་རྐྱང་གཞན་དང་འཁྲུལ་བ་ཡོད་པའི་གནད་ཀྱིས་ཡིན་ནོ། [ན༢པ༢]   གཉིས་པ་བྱ་བྱེད་འབྲས་བུ་དང་བཅས་པ་ལ་འཇུག་ཚུལ་ནི།    དཔེར་བརྗོད་ན།    སྦྲགས།   བྱུགས།   ཡིབས།   ལྕེབས།   དྲངས།   བླངས།   སྤྱོམས།   ངོམས།    བསྒུགས།   བསྒྲགས།   བཅབས། བསྡེབས།   བསླངས།   བསྐྱངས།    བསྣམས།   བསྟིམས་ལྟ་བུ་བྱས་ཟིན་འདས་པ་དང་།    སྡིགས།   འཇོམས།   ཀླུབས།   ཉམས།    འདེགས། འབེབས།   འགེངས།   འདོམས་ལྟ་བུ་བྱེད་པ་ད་ལྟ་བ་དང་།    སྤུངས།   གདགས།   གཟུགས།   གདམས་ལྟ་བུ་མིང་དང་བྱ་བའི་ཡུལ་ལམ་ལས་མ་འོངས་པ་དང་།   ཚོགས།   སྐྱོབས།   ཐོངས།   རྩོམས།   གསོགས།   གཏམས།   དཔྱོངས།   འདོམས་ལྟ་བུ་བསྐུལ་ཚིག་ལ་འཇུག་པ་དང་།    རྟོནད།   སྤརད།   རྨེལད།   གཉནད།   བསྒྱུརད།   གཞོལད་ལྟ་བུ་བྱ་བ་བྱས་པའི་འབྲས་བུ་དང་།   ཟིནད། ཐརད། སྩོལད།   འཛྀནད།   འགྲེལད་ལྟ་བུ་དངོས་པོ་བདག་དང་།  
202.	 སྐྲུནད།   སྒྱུརད།   ཕྲོལད། བསོནད། མནརད། མཇོལད་ལྟ་བུ་བསྐུལ་ཚིག་ལ་འཇུག་པ་ཡིན་ཞིང་། བྱ་བའི་ཡུལ་ལམ་ལས་ལ་ད་ཡི་ཡང་འཇུག་མིང་ཁ་ཤས་ལ་དོན་ཐོབ་ཏུ་ཡོད་ཀྱང་ཡིག་གཟུགས་ལ་དངོས་སུ་འཇུག་པ་མ་ཡིན་ནོ། ད་དྲག་གི་འཇུག་དོན་ཅུང་ཟད་བཤད་ན།   ཕྱིནད་ཅེས་བརྗོད་པ་ཟུར་ཕྱིན་པ་ཀློག་པའི་ཚེ་ཡང་འཇུག་ཏུ་ད་ཡིག་གི་གདངས་ཐོན་ཡོད་པ་དེ་ཤེས་པའི་ཆེད་དུ།   སྒྲ་བསྒྱུར་སྔ་མ་རྣམས་ཀྱིས་ན་ར་ལ་གསུམ་གྱི་རྗེས་སུ་ད་དྲག་ཅེས་ད་ཡི་ཡང་འཇུག་སྦྱར་བ་ཡིན་ཏེ།   དེ་ཡང་ཅན།   ཚོན།   བར།   ནལ།   རིལ་སོགས་མིང་གཞིའི་སྡེ་ཚན་ལྔའི་ཡི་གེ་དང་མིང་རྐྱང་དང་མིང་ཡོད་ཚད་ལ་ད་དྲག་གི་གདངས་མི་ཐོན་པ་ནི།   གནས་བྱེད་རྩོལ་བ་རྣམས་ཟུར་ཕྱིན་པར་འགྲིམ་ལྷོད་རན་པར་བརྗོད་བཞིན་དལ་བུས་བརྟག་ན་ཤེས་པར་འགྱུར་རོ། དེ་ལས།   ཀུནད།   ཐརད།   རོལད།   བཀནད།   མཚརད།    བཀོལད།    བསྒྲུནད།    འཕྱརད།   བསྐུལད་ལྟ་བུ་འཕུལ་དང་བརྩེགས་འདོགས་ཡོད་མེད་ཀྱི་མིང་རྐྱང་དང་མིང་རྣམས་ལ།    མིང་རྗེས་གཉིས་སམ་སྔོན་མིང་རྗེས་གསུམ་གྱི་གནས་བྱེད་རྩོལ་བ་རྣམས་ཕྲད་པ་ལས་སྒྲའི་གདངས་གཉིས་སམ་གསུམ་གྱི་ནུས་པ་ལྷན་ཅིག་ཏུ་འཛོམས་པའི་དབང་གིས་རྗེས་འཇུག་གི་ནུས་པའི་མཐར་ད་ཡིག་གདངས་ཞིག་ཐོན་པ་དེ་ཡང་འཇུག་ཏུ་སོང་བ་ཡིན་ནོ། བྱེད་པ་ད་དྲག་འཇུག་པ་ནི་མིང་ལ་བརྟེན་པའམ་དངོས་པོ་བདག་དོན་ལས་བྱེད་པ་གསལ་བྱེད་དུ་མིན་ཞིང་།    བྱས་ཟིན་དང་བསྐུལ་ཚིག་ལ་
203.	འཇུག་པ་ནི་དེ་གཉིས་ཀྱི་དོན་གསལ་བྱེད་དུ་ཡིན་པས།   མིང་རྐྱང་དང་མིང་ལ་ད་དྲག་འཇུག་པའི་དགོངས་དོན་ལེགས་པར་ཤེས་ན།    སྐད་གསར་བཅད་ལ་ཡི་གེ་ཟོར་ཡང་བའི་ཕྱིར་ད་དྲག་བསྡུས་པ་རྣམས་ཀྱི་ཐོབ་ཐང་ཡང་ཤེས་པར་འགྱུར་རོ།    དེ་ལྟར་ད་དྲག་གི་དོན་ལེགས་པར་ཤེས་ན་ཡི་གེེའི་སྡེབ་དག་པར་འགྱུར་ཏེ།    དཔེར་བརྗོད་ན།        རབ་འབྱོརད་ཀྱི།   ཕར་ཕྱིནད་ཏུ།   བསྡུས་འགྲེལད་ཀྱིས་ལྟ་བུ་རྣམ་དབྱེ་དང་།    བསྐོརད་ཏོ།   བསྐྲུནད་ཏོ།   གསོལད་ཀྱང་།   ཞེནད་ཅིང་།   སྐུརད་ཅིག་ལྟ་བུ་ཕྲད་དང་།   སྟོནད་ཀ    ཐརད་པ།   རོལད་པ་ལྟ་བུ་མིང་མཐའ་རྣམས་ཚུལ་བཞིན་འདྲེན་ནུས་པའི་ཕྱིར་རོ།    འོན་ཀྱང་སྐད་གསར་བཅད་ཀྱི་བྲིས་རྒྱུན་ལ་ད་དྲག་བསྡུས་པས།    འཛིན་ཀྱང།   ཀུན་ཏུ།    བསྒྱུར་ཅིང་།   འོན་ཀྱང།   བསྟན་ཏུ།   གསོལ་ཏོ།   དོན་ཏོ།   གྱུར་ཅིག་སོགས་ཐོབ་པ་རྣམས་སྡེབ་ཀྱི་ཟུར་མ་ཕྱིན་པས་ཡིན་ཏེ།   དེང་དུས་སུ་ད་དྲག་མི་བྲིས་ནའང་སྡེ་དགེའི་ཡུམ་མཚལ་དཔར་མ་སོགས་ཚད་ཐུབ་ཀྱི་མཁས་པའི་གཞུང་ལ་བརྟེན་ནས་ཐོབ་ཚུལ་ཤེས་པ་གལ་ཆེའོ[ཐ༢ད༣]   གསུམ་པ་དོན་རྣམས་རྒྱས་པར་སྦྱར་བའི་ཚུལ་བཤད་པ་ལ་གཉིས།    [ད༣ན༡]   རྣམ་དབྱེ་དང་ཚིག་ཕྲད་སྔ་ཤུགས་འདྲེན་ཚུལ་སྤྱིར་བསྟན་པ།     [ད༣ན༢]    དེ་དག་གི་ནང་གསེས་འཇུག་ཚུལ་ཁྱད་པར་བཤད་པའོ། [ད༣ན༡]     དང་པོ་ལ་གཉིས།      [ན༡པ༡]    རྣམ་དབྱེ་འདྲེན་ཚུལ་དང་།    [ན༡པ༢]   ཚིག་ཕྲད་འདྲེན་ཚུལ་ལོ།
204.	[ན༡པ༡]   དང་པོ་ནི།    བཤད་མ་ཐག་པའི་དངོས་བསྟན་གྱི་མིང་མཐའ་རྟགས་མཚུངས་དང་བརྗོད་བདེ་བ་སྒྲ་མཚུངས་སུ་མིང་སྔ་མ་ལ་ཆ་ཤས་ཕྱི་མ་དྲངས་པས་གྲུབ་པའི་མིང་དེ་དག་སྟེ་གཉིས་པོ་དེ་ཉིད་ཀྱིས་ནི།   མིང་མཐའ་དེ་དག་ཉིད་རང་རང་གི་སྒྲ་དང་མཐིན་པ་སྟེ།   སྔར་སུམ་ཅུ་བའི་སྐབས་སུ།    ས་སུ་ག་བ་ད་དྲག་ཏུ།    ཞེས་སོགས་དང་།   ག་ང་གི་དང་ད་བ་ས།   ཞེས་སོགས་ཀྱི་སྡོམ་ཚིག་ཇི་བཞིན་པའི་སྒོ་ནས་རྣམ་དབྱེ་རྣམས་འདྲེན་པ་ཡིན་ཏེ།    མཁས་པའི་ཁ་རྒྱན་ལས།    དོན་གྱི་ངོ་བོ་སྟོན་པ་ནི་མིང་དང་།   དེ་ལས་ཕ་རོལ་ཏུ་རྣམ་དབྱེ་རྣམས་སོ།   ཞེས་གསུངས་སོ།    སྡོམ་ཚིག་གི་དོན་སྐོར་སུས་ཀྱང་ཅི་མི་སྙམ་པར་བཞག་པ་ཟུར་ཙམ་བརྗོད་ན།     རྗེས་འཇུག་གི་ས་མཐར་སུ་ཐོབ་ན་ཕོ་ཡིས་མོ་དྲངས་པ་དང་།   མིང་གཞིའམ་མིང་གི་མཐར་སུ་ཐོབ་ན་མོ་ཡིས་མོ་དང་།    རྗེས་འཇུག་ག་བ་གཉིས་ཀྱི་མཐར་ཏུ་ཐོབ་པ་ཕོ་ཡིས་ཕོ་དང་།   རྗེས་འཇུག་གི་ང་མའི་མཐར་ཏུ་ཐོབ་པ་མོ་ཡིས་མོ་དང་།   རྗེས་འཇུག་གི་ན་ར་ལའི་མཐར་ཏུ་ཐོབ་པ་མ་ནིང་གིས་མོ་དྲངས་པ་ཡིན་ཞིང་།    མིང་གཞིའམ་མིང་གི་ག་བ་ད་ན་ང་མ་ར་ལའི་མཐར་ཏུ་ཐོབ་ན་མོ་ཡིས་མ་ནིང་དྲངས་པ་རྣམས་ཏེ།   དེས་མཚོན་ནས་མིང་མཐའ་སྒྲ་མཚུངས་འདྲེན་ཚུལ་གོ་དགོས་སོ། དེ་ཡང་རྣམ་དབྱེ་དང་པོ་ཆོས་རྣམས་ཀྱི་ངོ་བོ་དངོས་ཙམ་བརྗོད་པ།   བླ་མ།   ཡི་དམ།   རྒྱལ་པོ་ཞེས་པ་ལྟ་བུ་དང་།   རྣམ་དབྱེ་གཉིས་པ་ལས་སུ་བྱ་བ་བརྗོད་པ།     བླ་མ་རུ་བརྟེན།   ཡི་དམ་དུ་བཟུང་།   རྒྱལ་པོ་ལ་མཇལ་ལྟ་བུ་དང་།   རྣམ་དབྱེ་གསུམ་པ།    བྱེད་པ་བརྗོད་པ།    བླ་མས་དྲངས།   ཡི་དམ་གྱིས་སྐྱོབ།   རྒྱལ་པོས་བསྐྱང་ལྟ་བུ་དང་།   རྣམ་དབྱེ་བཞི་པ་ཕན་
205.	པའི་དོན་སྦྱིན་པ་དགོས་ཆེད་བརྗོད་པ།    བླ་མ་ལ་གསོལ་བ་ཐོབ།   ཡི་དམ་མཉེས་ཐབས་སུ་བསྙེན་པ་བྱ།    རྒྱལ་པོ་ལ་ཞུ་འཕྲིན་གསོལ་ལྟ་བུ་དང་།   རྣམ་དབྱེ་ལྔ་པ་འབྱུང་ཁུངས་བརྗོད་པ།    བླ་མ་ལས་བྱིན་རླབས་འབྱུང་།   ཡི་དམ་ལས་དངོས་གྲུབ་འབྱུང་།   རྒྱལ་པོ་ལས་གནང་སྦྱིན་འབྱུང་ལྟ་བུ་དང་།   རྣམ་དབྱེ་དྲུག་པ་འབྲེལ་བ་བརྗོད་པ།    བླ་མའི་ཡོན་ཏན།   ཡི་དམ་གྱི་ཐུགས་རྗེ།   རྒྱལ་པོའི་སྐུ་བསོད་ལྟ་བུ་དང་།   རྣམ་དབྱེ་བདུན་པ་གནས་གཞི་བརྗོད་པ།   སྙིང་དབུས་སུ་བླ་མ།    མདུན་དུ་ཡི་དམ།   ཕོ་བྲང་དུ་རྒྱལ་པོ་ལྟ་བུ་དང་།   རྣམ་དབྱེ་བརྒྱད་པ་འབོད་པའི་སྒྲ་ཡི་དོད་དུ་འོ་དོད་བརྗོད་པ།    ཀྱེ་བླ་མ།    ཀྱེ་ཡི་དམ།   ཀྱེ་རྒྱལ་པོ་ཞེས་གནས་སྐབས་གདུང་བའི་དུས་ལྟ་བུ་སྟེ།    མིང་མཐའ་སྔ་མའི་ཤུགས་ཀྱིས་རྣམ་དབྱེ་བརྒྱད་པོ་ཡང་རྟགས་དང་སྒྲ་སྐབས་ཐོབ་གང་མཚུངས་ཀྱིས་དྲང་བར་བྱ་བ་ཡིན་ནོ། [ན༡པ༢]   གཉིས་པ་ཚིག་ཕྲད་འདྲེན་ཚུལ་ནི།    རྣམ་དབྱེ་ལས་གཞན་ཡང་རང་དབང་ཅན་ཡིན་མིན་གྱི་ཚིག་ཕྲད།   བླ་མའོ།   ཡི་དམ་མོ།   རྒྱལ་པོ་འོ་ལྟ་བུ་སླར་བསྡུ་རྫོགས་ཚིག་དང་།   བླ་མ་ཉིད་དེ།   ཡི་དམ་ཡིན་ཏེ།   རྒྱལ་པོ་སྟེ་ལྟ་བུ་ལྷག་བཅས་ཀྱི་སྒྲ་དང་།    བླ་མའམ།   ཡི་དམ་མམ།   རྒྱལ་པོའམ་ལྟ་བུ་འབྱེད་སྡུད་ཀྱི་སྒྲ་དང་།   བླ་མ་ནི་སྐྱབས་གནས་ཀུན་གྱི་ནང་ནས་ཆེས་མཆོག་གོ།   རྒྱལ་པོ་ནི་བློན་འབངས་རྣམས་ལས་མཆོག་གོ་ལྟ་བུ་དགར་བ་དང་།    ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཁྱོད་ནི་ཆོས་སྐྱོང་ཡང་ཡིན་ལྟ་བུ་བརྣན་པའི་སྒྲ་དང་།    རྩ་འགྲེལ་ཕལ་ཆེར་དུ་བསྣན་ཞེས་ཡོད་པ་ཡིག་སྐྱོན་ཡིན་ནམ་སྙམ་མོ།    ནང་བ་པ།   བྱེད་པ་པོ།   སེ་ར་པ་ལྟ་བུ།    བདག་པོ་ཡི་སྒྲ་དང་།   མ་དགོངས།   མི་རུང་།    འདུ་ཤེས་མེད།   
206.	 ཁུངས་དག་མིན་ལྟ་བུ་དགག་པའི་སྒྲ་དང་།   རྐང་པ།   བུམ་པ།   དམར་པོ།   ལྷུན་པོ།   ཟེགས་མ།   ཚད་མ།    མཚན་མོ།   རོལ་མོ་ལྟ་བུ་མིང་གི་ཆ་ཤས་སྒྲུབ་བྱེད་ཀྱི་སྒྲ་སྟེ།    དེ་ནི་སྔར་གྱི་པུ་སྟྲཱི་ལིངྒའི་དོགས་པ་གཅོད་པའི་ཆེད་དུ་བདག་སྒྲ་དང་དགག་སྒྲ་གསར་དུ་སྦྱར་བ་མ་ཡིན་པའི་པ་དང་པོ་དང་མོ་དང་མ་ཡི་མིང་མཐའི་ཆ་ཤས་བོད་སྐད་སྤྱི་ལ་གྲགས་པའི་ཕོ་སྒྲ་དང་མོ་སྒྲ་གཉིས། འཇུག་ཡང་འཇུག་ཕོ་མོ་མ་ནིང་གིས་དྲངས་པ་བསྟན་པ་ཡིན་ཏེ། འགྲེལ་མཛད་གོང་མ་ཕལ་ཆེར་གྱིས་མིང་མཐའ་སྒྲ་མཚུངས་འདྲེན་པའི་ཚུལ་ཡོད་པར་གསུངས་པའི་ཕུགས་ཀྱི་ཁུངས་བརྟེན་ས་ཡང་དེ་ཡིན་ནོ།    དེ་ཡང་སུམ་ཅུ་པར།    དང་པོ་གཉིས་ལ་དང་པོ་མཐུན།     གསུམ་ལྔ་བཅུ་ལ་ཀྱ་དང་སྦྱར།   བདུན་པ་ཉིད་ལ་མདུན་པ་སྟེ།   ལྷག་མ་རྣམས་ལ་གྱ་སྦྱར་བ།    ཞེས་པའི་དོན།     རྟགས་ཀྱི་འཇུག་པར།    སྒྲུབ་ཅེས་མིང་མཐའི་ཆ་ཤས་སྒྲུབ་བྱེད་ཀྱི་སྒྲའམ་ཕྲད་པ་པོ་མ་མོ་བཞི་ཡང་ཡོད་ཅེས་གསུངས་པའོ།    དེ་ལ་རྗེས་འཇུག་གི་ཕོ་ག་ཡིག་དང་མོ་ང་ཡིག་གཉིས།   མིང་མཐའི་མོ་ཡིག་ག་སོགས་དང་སྒྲ་མཐུན་པ་ཡོད་པས།    ཕྲུག་གུ་ལྟ་བུ་ཕོ་ཡིས་མོ་སྒྲ་མཚུངས་དང་།    སྤྱང་གི།    སོང་ངོ་།   གནང་ཡང་ལྟ་བུ་མོ་ཡིས་མོ་དང་།    ལོག་ཀྱང་ལྟ་བུ་ཕོ་ཡིས་ཕོ་རྟགས་མཚུངས་དྲངས་ཤིང་།   དེ་བཞིན་དུ་རྗེས་འཇུག་གི་གསུམ་པ་ད།   ལྔ་པ་བ།   བཅུ་པ་ས་རྣམས་མིང་མཐའི་ཕོ་ཡིག་ཀྱ་སྟེ་ཀ་སོགས་ལྔ་དང་སྒྲ་མཐུན་པ་ཡོད་པས།    འོད་ཀོར། དཔྱིད་ཀ   ཁྱེད་ཀྱི།    བབ་ཅོལ།    བཏབ་ཀྱི།   ཟས་ཏོག   ཤེས་ཀྱང་ལྟ་བུ་ཕོ་ཡིས་ཕོ་རྟགས་མཚུངས་དྲངས་པ་དང་།    རྗེས་འཇུག་གི་བདུན་པ་འ་ཡིག་ནི།    མིང་མཐའི་འ་དང་སྒྲ་མཐུན་པས།    ཁྱེའུ།   མིའི།   དགོས་པའའོ་ལྟ་བུ་མོ་ཡིས་མོ་རྟགས་
207.	མཚུངས་དྲངས་པ་དང་།    རྗེས་འཇུག་གི་ལྷག་མ་བཞི་པ་ན།    བརྒྱད་པ་ར།   དགུ་པ་ལ་རྣམས་མིང་མཐའི་མོ་ཡིག་གྱ་སྟེ་ག་སོགས་དང་ཡང་སྒྲ་མཐུན་པ་ཡོད་པས།    སྐྱིན་གོར།   སྟར་ག   ཡལ་ག   དོན་གྱིས།    ཡིན་ཞིང་།    འགལ་ཡང་།    མཆན་བུ།   གཏུར་བུ།   ཐལ་བ་ལྟ་བུ་མ་ནིང་གིས་མོ་སྒྲ་མཚུངས་དྲངས་པ་དང་།   དྲུག་པ་མོ་མ་ཡིག་ནི་མིང་མཐའི་མོ་དང་མཐུན་པ་ཡོད་པས།    ནམ་གྲུ།   སྒམ་གྱི།   ཡི་དམ་ཡང་།    འདམ་ང་།    ལྡོང་རོས་ལྟ་བུ་མོ་ཡིས་མིང་མཐའི་རྣམ་དབྱེ་དང་ཚིག་ཕྲད་དང་མིང་མཐའི་ཆ་ཤས་མོ་རྣམས་དྲངས་པར་དངོས་སུ་གསུངས་པས།    ཕོ་ཡིས་མ་ནིང་དང་།   མོ་ཡིས་ཕོ་དང་།   མ་ནིང་གིས་ཕོ་དྲངས་པ་རྣམས་ཀྱང་རྟོགས་སླ་བས་ན།    སུམ་རྟགས་འདིར་རྣམ་དབྱེ་ཚིག་ཕྲད་མིང་མཐའ་བཅས་སྒྲ་མཚུངས་འདྲེན་ཚུལ་ཡང་གསུངས་ཡོད་དོ། གཞན་ཡང་།       དང་པོ་གཉིས་ལ་དང་པོ་མཐུན།    ཞེས་དང་།   དེ་ཉིད་རང་གི་སྒྲ་མཐུན་པའི།   ཞེས་དང་།    འགྲེལ་བཤད་རྣམས་སུ་རྟགས་མཚུངས་དང་སྒྲ་མཚུངས་ཞེས་གསུངས་པའི་དོན་ཤེས་པ་མེད་མི་རུང་ཡིན་ཏེ།    སྤྱིར་མཐུན་པ་ནི་འགྲིག་པ་སོགས་དང་།    མཚུངས་པ་ནི་འདྲ་བ་སོགས་དོན་དུ་མར་འཇུག་ཀྱང་།     སྐབས་འདིར་མཐུན་པ་དང་མཚུངས་པ་གཉིས་དོན་གཅིག་ཏུ་གོ་དགོས་ཤིང་།    དེ་ཡང་དཔེར་ན།   དག་ཀ   ཐུགས་ཏ།   ཕུབ་ཅ།   བབས་ཞིང་།    དད་ཡིས།   གནས་ཏུ།   ནག་ཞིང་།   འདུག་གྱང་། ཕབ་ཡང་ལྟ་བུ་རྗེས་འཇུག་ཕོ་ཡིག་གིས་མིང་མཐའི་ཆ་ཤས་དང་རྣམ་དབྱེ་ཚིག་ཕྲད་རྣམས་དྲང་བར་མི་བྱ་སྟེ། རྗེས་འཇུག་ཕོ་དང་མིང་མཐའི་ཆ་ཤས་རྣམ་དབྱེ་གཉིས་རྟགས་མཐུན་པའམ། རྣམ་དབྱེ་ཚིག་ཕྲད་གཉིས་སྒྲ་མཐུན་
208.	པ་དང་མི་མཐུན་པ་ཅི་རུང་དུ་དྲངས་ཀྱང་མིང་དང་ཚིག་གང་དུའང་མི་འགྱུར་རོ།   དེའི་ཕྱིར་གྲུབ་པའི་མིང་ངམ་མ་གྲུབ་པའི་མིང་གཞིའི་མཐར་དེའི་ཆ་ཤས་སུ་འགྱུར་བའི་མིང་གཞིའི་ཡི་གེའམ་མིང་སྦྱར་བ་དང་།    གྲུབ་པའི་མིང་གི་མཐར་རྣམ་དབྱེ་དང་ཚིག་ཕྲད་སྦྱར་བ།   ཏོག་ཙེ།   ཐོག་གུ།   འདག་ཆལ།   རྔོག་མ།   སྟེགས་བུ།   འཇབ་ཚེ།   སེང་གེ    ལེའུ།   ཏ་ལ།    ནུ་མ།    པྲོག་ཞུ།   དག་གི   དེ་ལས།    བཤད་དེ།    གསུངས་ཀྱང་།    བཏབ་བོ་ལྟ་བུ་དྲངས་པས། སྔ་མའི་རྗེས་ཡང་འཇུག་དང་ཕྱི་མའི་མིང་མཐའི་ཆ་ཤས་སམ་རྣམ་དབྱེའམ་ཚིག་ཕྲད་རྣམས་རྟགས་དང་སྒྲའི་ནུས་པ་ཕྲད་པས།    མིང་དང་མིང་གི་ཁྱད་པར་དང་ཚིག་དང་ཚིག་ཀྱང་སྟོན་པའི་གྲོགས་སུ་སོང་བ་ལ།    སྐབས་འདིའི་རྟགས་མཚུངས་དང་།    སུམ་ཅུ་པར་བསྟན་པའི་སྒྲ་མཐུན་ཞེས་ངེས་ཤེས་འདྲེན་པ་མ་གཏོགས།   རྗེས་ཡང་འཇུག་གི་རྟགས་གསུམ་དང་སྒྲ།    མིང་མཐའི་ཆ་ཤས་དང་རྣམ་དབྱེ་ཚིག་ཕྲད་རྣམས་ཀྱི་རྟགས་གསུམ་དང་སྒྲ་ཡོད་ཚད་མཐུན་པར་མི་འགྱུར་ཞིང་མཐུན་ཡང་སྐབས་སུ་དྲང་དུ་མི་རུང་བ་ཡོད་པས་ན།     རྟགས་མཚུངས་སམ་སྒྲ་མཐུན་ཞེས་པའམ།    རྟགས་མཐུན་ནམ་སྒྲ་མཐུན་ཞེས་ཀྱང་རུང་སྟེ།   མིང་མཐའི་ཆ་ཤས་སོགས་གསུམ་དྲངས་པས་མིང་སྔ་མ་ལ་ཕན་འདོགས་ནུས་པ་ཞིག་ལ་རྟགས་མཚུངས་དང་སྒྲ་མཚུངས་ཞེས་དོན་གཅིག་ཏུ་ཡོད་པ་ཡིན་ནོ།   བླ་མའི་སྐུ་ཡང་མཛེས་ལ་གསུང་ཡང་སྙན། ཐུགས་ཀྱང་གསལ་ལ་ཐུགས་རྗེའང་རྨད་དུ་བྱུང་། ཞེས་པ་ལྟ་བུ་ཚིག་རྒྱན་དང་།    ཉིན་གོང་གི་དུས་དེ།   ད་གྲོལ་རན།   
209.	 ད་འོང་གིན་སྣང་ལྟ་བུ་དུས་ཀྱི་དོན་ལའང་འཇུག་པ་སོགས་པ་སྟེ།    དེ་དག་ཐམས་ཅད་མིང་མཐའ་སྔ་མའི་རྗེས་ཡང་འཇུག་གི་ཤུགས་ཀྱིས་མིང་མཐའི་ཆ་ཤས་ཕྱི་མ་དང་རྣམ་དབྱེ་ཚིག་ཕྲད་རྣམས་སོ་སོའི་རྟགས་དང་སྒྲ་མཚུངས་ཅི་རིགས་པར་འདྲེན་པར་བྱེད་པ་ན།    སུ་རུ་ཏུ་སོགས་རྣམ་དབྱེ་དང་།   ནི་གང་ཅི་སོགས་ཚིག་ཕྲད་རྣམས་ཡིག་གཟུགས་འདྲ་ཡང་བརྗོད་བྱའི་དོན་སྟོན་ཚུལ་མི་འདྲ་བར་འགྱུར་བ་ཡིན་པས།    དེ་ལ་བརྟེན་ནས་ཡིག་གཟུགས་མི་འདྲ་བ་དུ་མས་བརྗོད་དོན་གཅིག་དང་།    ཡིག་གཟུགས་གཅིག་གིས་བརྗོད་དོན་དུ་མ་སྟོན་པའི་རྣམ་གཞག་སྣ་ཚོགས་འབྱུང་བ་ཡིན་ནོ། [ད༣ན༢]    གཉིས་པ་དེ་དག་གི་ནང་གསེས་འཇུག་ཚུལ་ཁྱད་པར་དུ་བཤད་པ་ལ་གཉིས།   [ན༢པ༡]   རྣམ་དབྱེའི་ནང་གསེས་འཇུག་ཚུལ་དང་།    [ན༢པ༢]    ཚིག་ཕྲད་ཀྱི་ནང་གསེས་འཇུག་ཚུལ་ལོ། [ན༢པ༡] དང་པོ་ནི། མིང་མཐའ་སྔ་མའི་ཤུགས་ཀྱིས་རྣམ་དབྱེ་ཚིག་ཕྲད་གང་འོས་འདྲེན་པར་མ་ཟད།    རྣམ་དབྱེ་དང་ཚིག་ཕྲད་དེ་དག་གི་ནང་གསེས་གང་དང་གང་འཇུག་པའི་ཚུལ་ཤེས་པ་གལ་ཆེ་བས་བརྗོད་པར་བྱ་སྟེ།    དེ་ཡང་རྣམ་དབྱེའམ་ཕྲད་དང་བཅས་པའི་མིང་ཚིག་སྔོན་མ་གང་ཡིན་དེའི་མཐའ་སྟེ་དེ་མ་ཐག་ཏུ་སྦྱར་རྒྱུའི་འོག་མའི་མིང་ཚིག་གི་སྒྲ་དོན་གྱི་ནུས་པ་ལས་གོང་མའི་མཐར་རྣམ་དབྱེ་དང་ཚིག་ཕྲད་གང་འཇུག་པ་སྦྱར་བར་བྱའོ།    དེ་ཡང་དཔེར་བརྗོད་ན།   སྔོན་དུ་རྣམ་དབྱེ་སོགས་སྦྱར་རྒྱུའི་སྤྱིར་བཏང་གི་མིང་།    ཚངས་པ་ཆེན་པོ། ཡིད་བཞིན་ནོར་བུ།
210.	ཞེས་པ་ལྟ་བུ་དོན་གྱི་ངོ་བོ་ཙམ་བརྗོད་པའི་མིང་ཡོད་ན།    དེ་ལ་ལེགས་སྦྱར་སྐབས་སུ་རྣམ་དབྱེ་དང་པོའི་སི་སོགས་སྦྱར་བས་མིང་ལས་ཚིག་ཏུ་གྱུར་པ་ཡིན་ཡང་།    བོད་བྱིངས་འདིར་རྣམ་དབྱེ་དང་པོ་ཟུར་དུ་སྟེར་རྒྱུ་མེད་པས་མིང་དེ་ལ་རྣམ་དབྱེ་དང་པོ་དོན་གྱི་འཇུག་པ་འདྲ་བར་སོང་ནས་མིང་དུ་མ་གནས་པར་ཚིག་ཏུ་གྲུབ་ཀྱང་ཡིག་གཟུགས་མིང་རང་ལ་གནས་ཡོད་པ་ནི་སྐབས་འདིའི་སྤྱིར་འཇུག་ཅེས་པའི་དོན་ཡིན་ཏེ།    འོག་མའི་རྣམ་དབྱེ་དང་ཕྲད་ཀྱི་ནུས་པས་གོང་མར་སྦྱར་རྒྱུ་རྣམ་དབྱེ་དང་ཕྲད་སོགས་འཇུག་པའི་གཞི་ཡིན་པས།    རྣམ་དབྱེ་དང་པོའི་འཇུག་ཚུལ་སུམ་ཅུ་པར་མ་གསུངས་པའི་དོན།    རྟགས་འཇུག་འདིར་སྤྱིར་འཇུག་ཅེས་པའི་ཚིག་གིས་བསྟན་པ་ཡིན་ལ།    དམ་ཞེས་པ་འོག་མ་སྡུད་པའི་ཚིག་གོ།   སི་ཏུའི་འགྲེལ་བར།   སྤྱིར་ཅེས་པར་གང་ཞིག་ཅེས་པའི་ཕྲད་གཉིས་འདུས་བཞག་པར་མཛད་ཀྱང་།   རྩ་བར་རྣམ་དབྱེ་སྔོན་དང་ཕྲད་ཀྱི་ནང་གསེས་རྗེས་སུ་གསུངས་ཤིང་།   དཔེར་བརྗོད་པའི་སྐབས།   མི་ཞེས་པའི་ཚེ་མིང་ཙམ་གྱིས་རྣམ་དབྱེ་དང་པོ་འདྲེན་པ་དང་།   མི་ངན་ཞེས་པའི་མིང་སྔ་མའི་རྣམ་དབྱེ་དང་པོས་མིང་ཕྱི་མའི་རྣམ་དབྱེ་དང་པོ་དང་།    མི་ངན་དེ་ཞེས་པའི་མིང་སྔ་མའི་རྣམ་དབྱེ་དང་པོས་དང་པོ་དྲངས་པས་ཚིག་ཕྲད་འདྲེན་པའི་ཚུལ་སོགས་མང་དུ་ཡོད་པས།   དཔེར་བརྗོད་ཀྱི་བདུད་རྩི་གང་ཞིག་ཅེས་པ་མིང་མཐའི་རྣམ་དབྱེ་དང་པོས་སྤྱི་སྒྲ་དྲངས་པ་ཡིན་པས།    རྩ་བར་སྤྱིར་འཇུག་ཅེས་གསུངས་པ་སྤྱི་གསུངས་པ་སྤྱི་སྒྲ་འདྲེན་པའི་དོན་མིན་ནམ་སྙམ་མོ། དེ་ནས་མིང་སྔ་མའི་མཐར་སྦྱར་རྒྱུའི་མིང་ཕྱི་མ། འཇིག་རྟེན་སྐྱོང་། 
211.	 དགོས་དོན་སྩོལ། ལྟ་བུ་བྱེད་པ་སྟོན་པའི་མིང་ཡོད་ན་མིང་སྔ་མའི་མཐར་རྣམ་དབྱེ་གསུམ་པ་ས་ཡིག་འཇུག་སྟེ། ཚངས་པ་ཆེན་པོས་འཇིག་རྟེན་སྐྱོང་། ཡིད་བཞིན་ནོར་བུས་དགོས་དོན་སྩོལ། ཅེས་པ་ལྟ་བུ་དང་།   དེ་བཞིན་དུ་མིང་ཕྱི་མར། སྤྱན་གཟིགས་དགོད། གསོལ་བ་ཐོབ། ལྟ་བུ་དགོས་ཆེད་སྟོན་བྱེད་ཡོད་ན་མིང་སྔ་མར་རྣམ་དབྱེ་བཞི་པའི་སུ་སོགས་བདུན་ལས་གང་འོས་འཇུག་སྟེ། ཚངས་པ་ཆེན་པོར་སྤྱན་གཟིགས་དགོད། ཡིད་བཞིན་ནོར་བུར་གསོལ་བ་ཐོབ། ཅེས་པ་ལྟ་བུ་དང་།     མིང་ཕྱི་མར། གདོང་བཞི་ཡོད། འོད་སྣང་ལྡན། ལྟ་བུ་རྟེན་གཞི་སྟོན་བྱེད་ཡོད་ན་མིང་ཕྱི་མར་རྣམ་དབྱེ་བདུན་པའི་སུ་སོགས་བདུན་ལས་གང་འོས་འཇུག་སྟེ། ཚངས་པ་ཆེན་པོར་གདོང་བཞི་ཡོད། ཡིད་བཞིན་ནོར་བུར་འོད་སྣང་ལྡན། ཅེས་པ་ལྟ་བུ་དང་།    མིང་ཕྱི་མར། བསྟོད་པར་བྱ། ཁྲུས་བྱ།
212.	ལྟ་བུ་ལས་སུ་བྱ་བ་སྟོན་ཡོད་ན་མིང་སྔ་མར་རྣམ་དབྱེ་གཉིས་པའི་སུ་སོགས་བདུན་ལས་གང་འོས་འཇུག་སྟེ། ཚངས་པ་ཆེན་པོ་ལ་བསྟོད་དོ། ཡིད་བཞིན་ནོར་བུར་ཁྱུས་བྱའོ། ཞེས་པ་ལྟ་བུ་དང་།     མིང་ཕྱི་མར། དངོས་གྲུབ། དགོས་འདོད། ལྟ་བུ་གང་བླང་བར་བྱ་བའི་དངོས་པོའི་འབྱུང་ཁུངས་སྟོན་ཡོད་ན་རྣམ་དབྱེ་ལྔ་པ་ནས་ལས་གཉིས་གང་འོས་འཇུག་སྟེ། ཚངས་པ་ཆེན་པོ་ནས་དངོས་གྲུབ། ཡིད་བཞིན་ནོར་བུ་ལས་དགོས་འདོད་འབྱུང་། ཞེས་པ་ལྟ་བུ་དང་།   མིང་ཕྱི་མར། ལོངས་སྤྱོད། ནུས་མཐུ། ལྟ་བུ་བསྒྲུབ་པར་བྱ་བ་འབྲེལ་བ་སྟོན་པ་ཡོད་ན་རྣམ་དབྱེ་དྲུག་པའི་གི་སོགས་ལྔ་ལས་གང་འོས་འཇུག་སྟེ།    ཚངས་པ་ཆེན་པོའི་ལོངས་སྤྱོད་དང་། ཡིད་བཞིན་ནོར་བུའི་ནུས་མཐུ་རྨད། ཅེས་པ་ལྟ་བུ་དང་།   མིང་ཕྱི་མར། དགོངས་སུ་གསོལ། ཤོག་ཅིག ལྟ་བུ་འབོད་པ་སྟོན་པ་ཡོད་ན།    མིང་སྔོན་མ་བདག་སྒྲ་ཅན་ཡོད་དམ། 
213.	 བདག་སྒྲ་མེད་ན་བདག་སྒྲའི་ཕྲད་པ་པོ་གཉིས་ལས་གང་འོས་གསར་དུ་སྦྱར་བ་ན།   དེ་ལ་འབོད་པར་འོས་པ་ཡིན་པས་མིང་སྔ་མའི་ཐོག་མར་འབོད་པ་གསལ་བྱེད་མིང་དང་འབྲེལ་བའི་ཀྱེ་སྒྲ་གནས་པ་སྟེ་སྦྱར་བར་བྱ་བ་ཡིན་ཏེ། ཀྱེ་ཚངས་པ་ཆེན་པོ་དགོངས་སུ་གསོལ། ཀྱེ་ཡིད་བཞིན་ནོར་བུ་པ་ཤོག་ཅིག ཅེས་པ་ལྟ་བུ་སྟེ་འམ་ཞེས་པ་སྡུད་ཚིག་གོ[ན༢པ༢]   གཉིས་པ་ཚིག་ཕྲད་ཀྱི་ནང་གསེས་འཇུག་ཚུལ་ནི།    རྣམ་དབྱེའི་ནང་གསེས་བཤད་པ་དེ་ལས་གཞན་ཡང་ཚིག་ཕྲད་ཀྱི་ནང་གསེས་འདྲེན་པའང་མིང་སྔ་མའི་མཐར་སྦྱར་རྒྱུའི་མིང་འོག་མ་ལས་ཤེས་དགོས་གཙོ་ཆེ་བར་ཡོད་ཅིང་། མིང་ཕྱི་མ་ལ་མི་ལྟོས་པར་བརྗོད་འདོད་ཙམ་གྱིས་འགྲུབ་པའང་ཡོད་དོ།     དེ་དག་ལས་ཚིག་དོན་འོག་མ་སྟེ་ཚིག་ཕྱི་མའི་དོན་གང་ཡིན་པ་དེ་ཉིད་ལས།   མིང་ཚིག་གོང་མའི་དོན་རྣམས་ཀྱི་ལྷག་མ་བསྡུ་རྒྱུ་ཡོད་དམ་མེད་པ་ཡི་ཁྱད་པར་གྱིས་མིང་ཚིག་སྔ་མའི་མཐར་ཚིག་ཕྲད་སྦྱར་བ་ཡིན་ཏེ།   དཔེར་བརྗོད་ན། མིང་ཚིག་སྔ་མ་ལ།    མོས་སྤྱོད་ཀྱིས། ཕྱི་མ་ལ།   སངས་རྒྱས་ཀྱི་སའི་བར། ཞེས་པ་ཡོད་ན་བར་ཚིག་གི་ནུས་པས་སྡུད་པར་ཤེས་ནས།    སྡུད་པའི་སྒྲ་ལ་ནས་དང་ལས།   ཀྱང་སོགས་གསུམ།   གམ་སོགས་བཅུ་དང་ཏམ།   ཅིང་སོགས་གསུམ།   སོགས་དང་དང་སྒྲ་རྣམས་ལས་རྟགས་དང་སྒྲ་མཐུན་གང་འོས་འཇུག་པས།   མིང་ཚིག་སྔ་མའི་མཐར་ཕྲད་ཀྱི་ནས་སྒྲ་སྦྱར་ན།  
214.	 མོས་སྤྱོད་ཀྱི་ས་ནས་སངས་རྒྱས་ཀྱི་སའི་བར། ཞེས་དང་།    དེ་བཞིན་དུ། དྲི་ཟར་བཅས་པའི་འཇིག་རྟེན་ཡི་རང་སྟེ། ཞེས་འོག་མར་ཡོད་ན་བཅས་ཞེས་པའི་ནུས་པས་སྡུད་པ་ཡོད་པས་གོང་མར་དང་སྒྲ་སྦྱར་ན། ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་འཇིག་རྟེན་ཡི་རང་སྟེ། ཞེས་པ་ལྟ་བུ་དང་།    ཚིག་དོན་གོང་མ་གང་ཡིན་དེ་ལས་ཀྱང་མིང་ཚིག་ཕྱི་མའི་དོན་གྱི་ལྷག་མ་དེ་བཞིན་ཏེ་བསྡུ་རྒྱུ་ཡོད་དམ་མེད་པ་ལ་ལྟོས་ནས་གོང་འོག་གང་འོས་རྣམས་ལ་སྡུད་ཕྲད་སྦྱར་ཏེ། ལྷའང་འཇིགས་ན་ལྷ་མིན་རྣམས་ལྟ་ཅི་སྨོས། ཉན་རང་ངམ་སློབ་པ་འཕགས་པ་ལས་ཀྱང་མཆོག་ཏུ་གྱུར་ནས་སོ་སྐྱེ་ལ་བཤད་ཅི་དགོས། ཞེས་དང་། ཡང་སེམས་ཅན་ཇི་སྙེད་པ་དེ་སྙེད་ཀྱི་སྤྲུལ་བ་སྟོན།   ལྟ་བུ་སྙེད་སྒྲ་དང་། འཁོར་བ་ཇི་སྲིད་པ་དེ་སྲིད་དུ་སེམས་ཅན་གྱི་དོན་བྱ། ལྟ་བུ་སྲིད་སྒྲ་དང་། ཁྱོད་ཀྱིས་ཇི་ལྟར་བཤད་པ་དེ་ལྟར་དུ་བདག་འདོད།   ལྟ་བུ་ལྟར་སྒྲ་དང་། གངྒཱའི་ཀླུང་གི་བྱེ་མའི་གྲངས་ཇི་ཙམ་ཡོད་པ་དེ་ཙམ་དུ་སངས་རྒྱས་ལ་བསྙེན་བཀུར། ལྟ་བུ་ཙམ་སྒྲ་དང་།   རྩ་བར་ཇི་སྐད་བཤད་པ་དེ་སྐད་དུ་བརྗོད།    ལྟ་བུ་སྐད་སྒྲ་དང་། རྒྱལ་བའི་བཅས་པ་གང་ཡིན་པ་ལ་གནས་པ་ཡིན། ལྟ་བུ་ཡིན་སྒྲས་སྡུད་པ། སོགས་དུ་མ་ཡོད་པ་ལྟ་བུའོ། ཚིག་སྔ་ཕྱི་ལས་ལྷག་མ་བསྡུ་རྒྱུ་མེད་ན། མོས་སྤྱོད་ཀྱི་སའོ།
215.	སངས་རྒྱས་ཀྱི་སའོ། ལྷ་འཇིགས་སོ། ལྷ་མིན་རྣམས་འཇིགས་སོ། སེམས་ཅན་ཇི་སྙེད་དོ། དེ་སྙེད་ཀྱི་སྤྲུལ་པའོ། དེ་སྙེད་དོ། ཞེས་པ་ལྟ་བུ་སླར་བསྡུའི་སྒྲ་འདྲེན་པའོ། མིང་དང་ཚིག་གི་རྣམ་གྲངས་གཉིས་སམ་གསུམ་སོགས་དུ་མ་དག་ནི་བཀོད་པ་ལས།   གལ་ཏེ་དེ་རྣམས་ཚིག་གམ་དོན་ནམ་ཚིག་དོན་གཉིས་ཀ་བསྐྱར་བ་ཡིན་ན་མིང་ཚིག་སྔ་མ་རྣམས་ཀྱི་མཐར་འབྱེད་སྡུད་ཀྱི་ཕྲད་སྦྱར་བ་དང་།   དོན་འདྲ་ཡང་ཚིག་མི་འདྲ་བ།   ཚིག་འདྲ་ཡང་དོན་མི་འདྲ་བ། ཚིག་དོན་གཉིས་ཀ་འདྲ་བ་དུ་མ་བསྐྱར་ཡང་དོན་གྱི་དབང་ལ་ཟློས་སྐྱོན་མེད་པའི་རྣམ་གྲངས་སྦྱར་རྒྱུ་ཡོད་དམ་མེད་པ་དང་བསྟུན་ཏེ་ཚིག་ཕྲད་སྦྱར་ཏེ།   དཔེར་བརྗོད་ན། ཟླ་བ་ནི་མིག་ལ་ཕན་པའམ་ཀུ་མུད་བཞད་དམ་མཚན་མོའི་མགོན་པོའོ།   ཞེས་དང་། ཁྱུང་སྔོོན་སྐྱེས་བཟང་རབ་རྒྱས་པས། །འོད་ཟེར་སྟོང་ལྡན་རྣམ་པར་བཞད། །ཀུན་གསལ་སྣང་བའི་རྩེ་དགའ་རྒོད། །འཇིག་རྟེན་སྐྱོང་བའི་དཔལ་དུ་ཤར། །ཞེས་པ་ལྟ་བུ་རྒྱས་བཞད་རྒོད་ཤར་རྣམས་དོན་ཉི་མ་ཤར་བ་ལ་བསྐྱར་ཀྱང་ཚིག་མི་འདྲ་བ་དང་།
216.	ཉི་མའི་འོད་ཀྱིས་པདྨ་བཞད། །འདབ་བརྒྱའི་ཟེ་འབྲུ་བཞད་པའི་བཅུད། །རྐང་དྲུག་འཐུངས་པའི་སྟོབས་བཞད་དེ། །ཟིར་ཟིར་དབྱངས་སུ་བཞད་ཅིང་རྩེན། །ཅེས་པ་ལྟ་བུ་བཞད་ཅེས་ཚིག་བསྐྱར་ཀྱང་དོན་སོ་སོ་བ་ཡིན་པས་མི་འདྲ་བ་དང་། དྲན་ཅིང་དྲན་ཅིང་གསོལ་བཏབ་ནས། ། གདུང་བཞིན་གདུང་བཞིན་བོས་པའི་ཚེ། ། བརྩེ་བཞིན་བརྩེ་བཞིན་ཐུགས་རྗེ་ཡིས། ། 
སྐྱོབ་མཛད་བདག་གི་བླ་མ་མཆོག། ཅེས་པ་ལྟ་བུ་ཚིག་དོན་གཉིས་ཀ་བསྐྱར་ཀྱང་ཟློས་སྐྱོན་མེད་པ་ལྟ་བུའོ། བདག་དོན་གྱི་ཕྲད་ཕོ་སྒྲ་པ་པོ་གཉིས་དང་ནི།   དགག་དོན་གྱི་ཕྲད་མོ་སྒྲ་མ་མི་མེད་མིན་བཞི་བོ་དག    སྔ་མའི་མིང་གི་མཐའ་ན་མེད་པ་ལ་མིང་ཕྱི་མར་ཡོད་པ་སྦྱར་ནས་བདག་དང་དགག་སྒྲར་འགྱུར་བ་ཡོད་ན་བདག་སྒྲ་ཅན་དང་དགག་སྒྲ་ཅན་ཡིན་ཏེ།   དཔེར་བརྗོད་ན། མིང་སྔ་མར།   ཕྱི་རོལ།   བཤད་པ།   ལྟ་བུ་དང་། ཕྱི་མར།    པ་དེ།   པོ་ཉིད།    ཞེས་ཡོད་པ་སྦྱར་བས། ཕྱི་རོལ་པ་དེ།   བཤད་པ་པོ་ཉིད། ཅེས་པ་ལྟ་བུ་བདག་སྒྲ་ཅན་དང་། མིང་སྔ་མར།   ཤེས་པ། མཐོང་བ། ཞེས་དང་། ཕྱི་མར།   མེད་དོ།   མིན་ནོ།   ཞེས་ཡོད་པ་སྦྱར་བས། ཤེས་པ་མེད་དོ། མཐོང་བ་མིན་ནོ།   ཞེས་པ་ལྟ་བུ་དགག་སྒྲ་ཅན་ཡིན་ཞིང་།
217.	མིང་སྔ་མར།   ཚུལ་ལྡན།   ལོངས་སྤྱོད།   ཅེས་དང་། ཕྱི་མར།   ཡིན་འདུག   དགོས་ཏེ། ལྟ་བུ་ལ་དགག་དོན་ཡོད་ན་བོད་པའི་སྒྲ་བཞིན་མ་མི་གཉིས་མིང་ཕྱི་མའི་སྔོན་དུ་ཞུགས་པས། ཚུལ་ལྡན་མ་ཡིན་འདུགལོངས་སྤྱོད་མི་དགོས་ཏེ། ཞེས་དགག་སྒྲ་ཅན་དུ་འགྱུར་རོ། ཕྲད་ཀྱི་ནང་ཚན་གྱི་ཕོ་སྒྲ་དང་མོ་སྒྲ་མེད་ན་བདག་དང་དགག་ཚིག་ཏུ་མི་འགྲོ་བར་མིང་གི་ཆ་ཤས་སྒྲུབ་བྱེད་དུ་སྦྱར་ཏེ།   དཔེར་བརྗོད་ན། མིང་སྔ་མར། དེ་བཤད། སོགས་དང་།   ཕྱི་མར།   པའོ།   སོགས་ཡོད་པ་སྦྱར་ན། དེ་བཤད་པའོ།   ཤིང་དྲང་བོ་རེད། ཏ་ལའི་འདབ་མ་འཇམ། བོད་ཀྱི་ཐུ་མི་སཾ་བྷོ་ཊ། དེ་འདྲའི་བུད་མེད་ངན་པ། ཞེས་པ་ལྟ་བུའོ། ཚིག་གི་ཉམས་མཛེས་བྱེད་ཀྱི་རྒྱན་དུ་གྱུར་པ་ཀྱང་འང་ཡང་ལ་སོགས་པ་རྣམས་ཀྱང་།   ཚིག་སྔ་ཕྱིའི་དོན་མཐུན་པ་གཞི་གཅིག་ཏུ་ཡོད་ན་མིང་སྔ་མ་ལ་མཐུན་པའི་རྒྱན་ཕྲད་སྦྱར་ཏེ།   དཔེར་བརྗོད་ན། མཁས་པ་ཡང་ཡིན་བཙུན་པ་སྟེ། དུལ་བའང་སྟེ་བཟང་པོ་ཡིན། ཞེས་པ་ལྟ་བུའོ།             ཚིག་སྔ་ཕྱིའི་དོན་མི་མཐུན་པ་གཞི་གཅིག་ཏུ་ཡོད་ན་སྔ་མར་མི་མཐུན་
218.	པའི་རྒྱན་ཕྲད་སྦྱར་ཏེ། དཔེར་བརྗོད་ན། གཉེན་ལ་བྱམས་ཀྱང་དགྲ་ལ་སྡང་། འཛུམ་གྱིས་བསུས་ཀྱང་ཞེ་ནས་གནོད། ཅེས་པ་ལྟ་བུའོ། དེར་མ་ཟད་ཚིག་རྒྱན་དེ་དག་ལ་ཡང་། ངེས་པར་དོན་ལ་བསྙེགས་པ་སྟེ་དོན་ལོགས་སུ་སྟོན་རྒྱུ་ཡོད་ན་མི་སྦྱར་དུ་མི་རུང་བས་རྒྱན་ཕྲད་ཅིས་ཀྱང་སྦྱར་བར་བྱ་སྟེ། དཔེར་བརྗོད་ན། བདག་ཀྱང་ཡང་དག་རྟེན་བཟང་ཐོབ། ། རྒྱལ་བསྟན་སྒོར་ཞུགས་ཆོས་ལའང་བརྩོན། ། ཞེས་པས་ཀྱང་འང་ཡང་དག་རྣམས་ཀྱིས་དོན་ལྷག་པ་སྟོན་པ་ལྟ་བུའོ། དོན་ལ་བསྙེག་རྒྱུ་མེད་ན་ཚིག་མཛེས་བྱེད་ཙམ་མམ་ཁ་སྐོང་ཙམ་དུ་རྒྱན་ཕྲད་སྦྱོར་མི་སྦྱོར་གང་བདེ་བྱས་པས་ཆོག་སྟེ།   དཔེར་བརྗོད་ན། སྐུ་ནི་རབ་ཏུ་མཛེས། གསུང་ནི་ཤིན་ཏུ་སྙན། ཐུགས་ནི་རྣམ་པར་གསལ། ཞེས་རྒྱན་ཕྲད་སྦྱར་བ་དང་། སྐུ་ནི་མཛེས། གསུང་ནི་སྙན། ཐུགས་ནི་རྣམ་པར་གསལ། ཞེས་རྒྱན་ཕྲད་མ་སྦྱར་ཡང་ཆོག་པ་ལྟ་བུའོ། ཚིག་སྔ་མའི་འཕྲོས་དོན། ཕྱི་མར་བསྟན་པར་བྱ་བའི་དོན་གྱི་ལྷག་མ་ལུས་པ་ལྟ་བུ་ཡོད་ན་སྔ་མའི་མཐར་ལྷག་བཅཙས་ཀྱི་སྒྲ་དེ་སྟེ་སོགས་ལས་གང་
219.	འོས་སྦྱར་བ་ཡིན་ཏེ།   དཔེར་བརྗོད་ན། འཕྲིན་བསྐུར་ཏེ་འཕྲོད་བྱུང་། གཞུང་གི་དོན་ཏེ་བཤད་པར་བྱ། ཞེས་པ་ལྟ་བུའོ། ཚིག་ཕྱི་མར་དོན་སྔ་མའི་ལྷག་མ་མེད་ན་ཚིག་སྔ་མ་ལ་སླར་བསྡུའི་ཕྲད་སྦྱར་བར་བྱ་སྟེ། དཔེར་བརྗོད་ན།    འཕྲིན་བསྐུརད་ཏོ། གཞུང་གི་དོནད་ཏོ། ཞེས་པ་ལྟ་བུ་སྟེ། དེ་ལྟར་བཤད་པ་དང་མ་བཤད་པའི་རྣམ་དབྱེ་ཚིག་ཕྲད་སྔ་ཕྱིའི་ཤུགས་ཀྱིས་འདྲེན་པ་ལས།   མིང་ཚིག་གི་བརྗོད་བྱའི་དོན་རྫོགས་པ་དང་མ་རྫོགས་པའི་ཁྱད་པར་ཉིད་ཀྱིས།    རྣམ་དབྱེ་དང་ཚིག་ཕྲད་དེ་དག་རྣམས་ཀྱི་ནང་གསེས་གང་དང་གང་འཇིག་པས་དོན་ཅི་ལྟར་སྟོན་པའི་རིམ་པ་རྣམས་མ་འདྲེས་པར་སོ་སོར་རྣམ་པར་དབྱེ་བར་བྱ་དགོས་པ་ཡིན་ནོ། བོད་ཀྱི་ལུང་སྟོན་པ་སུམ་ཅུ་པ་ནི་བརྡ་སྤྲོད་ཀྱི་རྩ་བའི་གཞུང་ཡིན་ལ།   དེའི་འགྲེལ་བ་བསྟན་བཅོས་བདུན་ལས་རྟགས་ཀྱི་འཇུག་པ་འདི་དེང་དུས་སུ་རྩ་བའི་འགྲེལ་བ་ཉག་གཅིག་ཡིན་པས་རྩ་འགྲེལ་སྦྱར་ཚུལ་མདོ་ཙམ་བཤད་ན། རྩ་བར།   ཡི་གེ་ཨཱ་ལི་ཀཱ་ལི་གཉིས།   ཞེས་པ་ནས།    བདུན་པ་རྣམས་ནི་སྔོན་དུའང་འཇུག ཅེས་པའི་བར་གྱི་དོན་རྣམས།    འགྲེལ་བར།   ཕོ་ཡི་ཡི་གེ་འབའ་ཞིག་ལ༑   ༑ནས།   སྔོན་འཇུག་ཡི་གེ་ལྔ་དབྱུང་བྱ།   ཞེས་པའི་བར་གྱིས་མདོར་བསྟན་ནས།   སྔོན་འཇུག་ཡི་གེ་ལྔ་བོ་ལ།   །ནས།  
220.	 དེ་ནི་སྒྲ་ཡི་འཇུག་ཚུལ་ལོ།    ཞེས་པའི་བར་གྱིས་རྒྱས་པར་བཀྲལ།   རྩ་བར།   རྗེས་འཇུག་ཡི་གེ་བཅུ་བོ་ནི།   ཞེས་པ་ནས།   དེ་ནི་དེ་བཞིན་སྦྱར་བར་བྱ།    ཞེས་པའི་བར་གྱི་དོན་རྣམས།   དོན་ནི་རྣམ་པ་གཉིས་ཡིན་ཏེ།   ནས།    ཚིག་གིས་དོན་རྣམས་སྟོན་པར་བྱེད།   ཅེས་པའི་བར་གྱིས་རྒྱས་པར་བཀྲལ།   རྩ་བར།   མིང་གཞི་གཉིས་སམ་གསུམ་སྤྲེལ་ལམ།    ཞེས་སོགས་རྐང་པ་གསུམ་དང་།   སྔོན་འཇུག་ཡོད་དམ་མེད་ཀྱང་རུང་།   ཞེས་སོགས་ཤོ་ལོ་ཀ་ཕྱེད་དང་གཉིས་ཀྱི་དོན་རྣམས།   མོ་ཡི་ཡི་གེ་མེད་པ་ན།    ཞེས་པ་མན་ཆད་ཀྱིས་བཀྲལ་པ་ཡིན་པས།   རྩ་འགྲེལ་དེ་ལྟར་དུ་སྦྱར་བའི་སྒོ་ནས་འཁྲིད་སློབ་བྱས་ན།   སུམ་ཅུ་པར་དངོས་སུ་བསྟན་པའི་རྣམ་དབྱེ་བདུན་དང་།   ཚིག་ཕྲད་ལ་སླར་བསྡུ་གོ་སོགས་བཅུ།    རྒྱན་སྡུད་ཀྱང་འང་གཉིས།   ལྷག་བཅས་ཀྱི་སྟེ།    འབྱེད་སྡུད་གམ་སོགས་བཅུ།   ནི་སྒྲ།   དང་སྒྲ།   གང་སྒྲ།   བདག་སྒྲ།   དགག་སྒྲ།   དེ་སྒྲ་རྣམས་དང་།   དེ་ལ་བརྟེན་ནས་རྩ་ཚིག་གིས་མ་ཟིན་པའི་རྣམ་དབྱེ་དང་པོ་དང་།   ཚིག་ཕྲད་ཡང་དེ་ཏེ་པ་པོ་མ་མི་མེད་མིན་ཅིང་ཅིག་ལ་སོགས་པ།   བཀའ་དང་བསྟན་བཅོས་ཁུངས་དག་རྣམས་དང་འགྲེལ་བཤད་དང་གསུང་རྒྱུན་ཚུན་ཆད་དུ་བཞུགས་པ་རྣམས་པ་ཡིད་འཕྲོག་པའི་རྣམ་དཔྱོད་ངང་གིས་འཕེལ་བར་འགྱུར་བ་ཡིན་ནོ། དེས་ན་སུམ་ཅུ་པའི་སྐབས་སུ་ཡི་གེ་ལ་ཡི་གེ་རྣམ་དབྱེ་དང་ཕྲད་ཀྱི་ཚུལ་དུ་སྦྱར་བས་མིང་ཚིག་གི་ཡིག་གཟུགས་ཇི་ལྟར་འགྲུབ་པ་གཙོ་བོར་བསྟན་ཅིང་།   རྟགས་འཇུག་འདིར་སྔོན་རྗེས་རྣམས་རྟགས་གསུམ་གྱི་དབྱེ་བས་མིང་གཞིར་ཞུགས་པས།   མིང་དང་བྱ་བྱེད་ལས་གསུམ་དང་དུས་གསུམ་གྱི་རྣམ་
221.	གཞག་སྟོན་ཚུལ་སྒྲ་འཇུག་གིས་གཙོ་བོར་བསྟན་ནས།    དོན་འཇུག་གི་རིམ་པ་ལ།    མིང་གི་སྔ་ཕྱི་ན་ཡོད་པའི་སྔོན་རྗེས་ཡང་འཇུག་དང་བཅས་པའི་ནུས་པས་དོན་སྟོན་ཚུལ།   སྔ་མ་སྔོན་འཇུག་ལྔ་བཞིན་སྦྱར།   ཞེས་པ་དང་།    མིང་སྔ་མའི་མཐའི་རྗེས་ཡང་འཇུག་གི་ནུས་པས་མིང་མཐའ་དང་རྣམ་དབྱེ་ཕྲད་འདྲེན་ཚུལ།    ཕོ་ཡིས་ཕོ་ཡི་མིང་མཐའ་དང་།    ཞེས་སོགས་དང་།   མིང་ཚིག་ཕྱི་མའི་གནས་པས་མིང་སྔ་མའི་རྣམ་དབྱེ་ཕྲད་འདྲེན་ཚུལ།   དེ་དག་ནང་གསེས་གང་འཇུག་པ།   ཞེས་སོགས་ཀྱིས་ཚིག་ཉུང་དོན་རྒྱས་སུ་གཙོ་བོར་བསྟན་པ་ཡིན་ནོ། [ཇ༢ཉ༤]     བཞི་པ་དགོས་པ་ཅི་ཡི་ཕྱིར་དུ་འཇུག་པར་བྱེད་པ་ནི།   རྗེས་འཇུག་གི་ཡི་གེ་བཅུ་བོ་དེ་རྣམས་[དགོས་པ་ཅི་ཞིག་སྟོན་པའི་ཕྱིར་དུ་སྔོན་འཇུག་དང་ལྡན་མི་ལྡན་གྱི་མིང་གཞིའི་ཡི་གེ་རྣམས་ལ་འཇུག་པར་བྱེད་ཅེ་ན་བརྗོད་པར་བྱ་སྟེ།    དེ་ཡང་ཡི་གེ་ཞེས་པ་མིང་ཚིག་གི་གཞིར་གྱུར་པའི་སྐད་ཀྱི་གདངས་ཡིན་པས།    དེ་འདྲའི་ཡི་གེའི་ཁོངས་ནས་ཡི་གེ་གཅིག་གམ་གཉིས་སམ་དུ་མ་འདུས་ཀྱང་རུང་མིང་དབྱུང་བར་བྱ་བའི་ཕྱིར་དུ་རྗེས་འཇུག་བཅུ་ལས་གང་ཡང་རུང་བ་ཞིག་དེའི་མཐར་ངེས་པར་སྦྱར་བར་བྱ་སྟེ་དེ་མ་སྦྱར་ན་དོན་གྱི་ངོ་བོ་སྟོན་པའི་མིང་དུ་གྲུབ་པ་མི་སྲིད་དོ། དེ་ལྟར་རྗེས་འཇུག་དང་ལྡན་པའི་མིང་གི་ཁོངས་ནས་རྗེས་འཇུག་དེའི་ནུས་པས་རྣམ་དབྱེ་དང་ཚིག་ཕྲད་སྦྱར་བས་ཚིག་ཅེས་པ་དོན་གྱི་ངོ་བོའི་ཁྱད་པར་སྟོན་པའི་སྒྲ་ཕྱུང་བར་བྱས་ནས།    དེ་འདྲ་བའི་ཚིག་གིས་འཇིག་རྟེན་དུ་བརྗོད་བྱའི་དོན་མཚོན་པའི་རྗོད་པ་ཇི་སྙེད་ཡོད་པ་རྣམས་མ་ནོར་བར་སྟོན་པར་བྱེད་པ་ཡིན་པས་ན་ཡི་གེ་མིང་དང་མིང་ཚིག་ཏུ་བསྒྲུབ་པའི་ཆེད་དུ་
222.	འཇུག་པ་ཡིན་ནོ། ལེགས་སྦྱར་གྱི་བྱཱ་ཀ་ར་ཎ་ལྟར་ན།    གསལ་བྱེད་ཀྱི་སྲོག་ཏུ་དབྱངས་ཞུགས་ཤིང་རྣམ་དབྱེ་མེད་པ་མིང་དང་།    རྣམ་དབྱེའི་མཐའ་ཅན་ཚིག་ཏུ་གསུངས་པ་ལྟར་ཡིན་ཡང་།    བོད་བྱིངས་འདིར་དེ་དང་མི་འདྲ་བར་གསུངས་ཏེ།     དཔེར་བརྗོད་ན།    དེ་ལྟ་བུ་ཡི་གེ་གཅིག་དང་།   དཔ་ལྟ་བུ་ཡི་གེ་གཉིས་དང་།    བསྒྲ་ལྟ་བུ་ཡི་གེ་དུ་མ་འདུས་ཀྱང་ཡི་གེ་གནས་རང་དུ་གནས་ལ།   དེ་ལ་རྗེས་འཇུག་གང་འོས་སྦྱར་ན།   དེའ།   བསྒྲལ་ལྟ་བུ་ཡི་གེ་ལས་མིང་དུ་གྲུབ་པ་ཡིན་པས་མིང་དོན་རྣམས་སྟོན་ནུས་ཤིང་།   དེ་རྣམ་དབྱེ་དང་ཕྲད་སོགས་སྦྱར་ན།    དེའི་ཡུལ།    དཔང་དུ་བཞག    བསྒྲལ་བས།   དེ་ཉིད།    དཔང་པོ།   བསྒྲལ་ཏེ་ལྟ་བུ་མིང་ལས་ཚིག་ཏུ་གྲུབ་པསམིང་དོན་གྱི་ཁྱད་པར་སྟོན་པ་དང་།    ཚིག་ཏུ་མ་སྦྲེལ་ནས་ངག་གི་ཕྲེང་བར་སྦྱར་ན།    མཁས་བཙུན་བཟང་གསུམ་གྱི་ཡོན་ཏན་ཀུན་དང་ལྡན་པའི་དགེ་འདུན་རྣམས་སོ།   ཞེས་པ་ལྟ་བུ་ལ་རྗོད་ཞེས་བྱ་སྟེ་མིང་ཚིག་རྗོད་པ་གསུམ་གྱི་ཁྱད་པར་དེ་ལྟར་ཡིན་ནོ། སྤྱིར་བཏང་མིང་ལ་རྣམ་དབྱེ་དང་ཕྲད་རྣམས་བྱིན་པས་ཚིག་ཏུ་གྲུབ་པ་ཡིན་ཡང་ནང་གསེས་ཀྱི་ཁྱད་པར་སོ་སོར་འབྱེད་པ་གལ་ཆེ་སྟེ།   དཔེར་ན།   ཤེས་བྱ།   དགའ་ལྡན་ལྟ་བུ་ལ་རང་གི་ངོ་བོ་ཆོས་གཞན་དང་མ་འདྲེས་པར་འབྱེད་པའི་སྒྲའི་ཆ་ཤས་དང་མི་ལྡན་ན་མིང་ཡིན་ཏེ།    དངོས་པོ།    ཤེས་བྱ།   རྟག་པ་ཞེས་པའི་ནང་ཚན་ནམ།   ཞིང་ཁམས་སྤྱི་ཙམ་པའི་མིང་དེ་ལ་གོ་དགོས་ཤིང་།    བྱེ་བྲག་པའི་དོན་ཅན་རང་གི་ངོ་བོ་ཆོས་གཞན་དང་མ་འདྲེས་པར་འབྱེད་པའི་སྒྲའི་ཆ་ཤས་དང་ལྡན་ན་རྣམ་དབྱེ་དང་པོ་ཅན་གྱི་ཚིག་ཡིན་ཏེ། 
223.	    གང་ཤེས་པར་བྱ་རྒྱུ་དང་།    དགའ་བའི་དངོས་པོ་དང་ལྡན་པའི་ཁྱད་པར་སྟོན་པའི་ཕྱིར་དང་།   ཡང་ཤེས་པར་བྱ་ཞེས་པའམ་དགའ་དང་ལྡན་ཞེས་པའི་ཚིག་སྣ་བསྡུས་པའི།   ཤེས་བྱ།    དགའ་ལྡན་ཡིན་ན་ལས་དང་བྱ་བ་སོ་སོར་འབྱེད་པའི་སྒྲའི་ཆ་ཤས་དང་ལྡན་པས་རྣམ་དབྱེ་གཉིས་པ་ཅན་གྱི་ཚིག་ཅེས་བྱའོ།   དེའི་ཕྱིར་རྗེས་འཇུག་ཅན་གྱི་མིང་དང་རྣམ་དབྱེ་དང་པོ་ཅན་གྱི་ཚིག་གཉིས་དོན་གྱི་ངོ་བོ་ཙམ་སྟོན་པའི་ཆ་ནས་མིང་དང་ཁྱད་པར་སྟོན་པའི་ཆ་ནས་ཚིག་ཅེས་གོ་བར་བྱ་དགོས་སོ། མིང་ལ་རྣམ་དབྱེ་གཉིས་པ་ནས་འབོད་སྒྲའི་བར་སྦྱར་བ་རྣམས་ཚིག་ལས་གཞན་དུ་འཁྲུལ་གཞི་མེད་ཅིང་།    ཕྲད་ཀྱི་ནང་ཚན།   དེ། སུ།   ཁོ་ན།    མེད་སོགས་མང་བོ་རྣམས་མིང་དང་།   དེ་རྣམས།   གང་དག   ཇི་སྙེད་སོགས་མང་བོ་རྣམས་ཚིག་དང་།   རུ།   ཏུ།   ཅིང་།   ཀྱང་སོགས་མང་བོ་རྣམས་ཕྲད་ཀྱི་ཡི་གེ་ཙམ་ཡིན་ནོ། མིང་ལ་རྣམ་དབྱེ་གཉིས་པ་སོགས་སྦྱར་བས་ཚིག་ཏུ་གྲུབ་པ་རྣམས་ཀྱི་མཐར་ཕྲད་མ་གཏོགས་སླར་རྣམ་དབྱེ་མི་འཇུག་སྟེ།   དཔེར་ན།   གཡས་སུའི་འགྲོ། བདག་གིས་ཀྱི་བསྟོད། བརྗེད་བྱང་དུ་ནས་འགོད། མཚོ་རུ་ཡི་ཉ་མང་། ལྟ་བུ་གཏན་དུ་མི་ཐོབ་ཅིང་།    བསྟན་དར་ལྷ་རམས་པའི་འགྲེལ་བར།   བྱང་ཆུབ་སེམས་དཔའའིས་ཞེས་ཐོབ་པར་འོས་ཀྱང་།   ཞེས་གསུངས་པ་ཡང་རྣམ་
224.	དབྱེ་ལ་རྣམ་དབྱེ་ཐ་དད་པ་མི་འཇུག་པས་ཕྲད་ཀྱི་ནང་ཚན་འི་སྒྲ་ལ་བྱེད་པའི་རྣམ་དབྱེ་ཐོབ་ཚུལ་གྱི་གཞི་གདིང་བ་ཡིན་སྙམ་ལགས་སོ།    ཕྲད་ཀྱིས་ཚིག་ཏུ་གྲུབ་པ་རྣམས་ཀྱི་མཐར་རྣམ་དབྱེ་དང་ཕྲད་རྣམས་སླར་འཇུག་པ་ཡོད་དོ། [ང༢ཆ༣]     གསུམ་པ་ཡི་གེའི་འཇུག་པ་སྤྱིའི་དགོས་པ་བསྟན་པའི་སྒོ་ནས་དོན་བསྡུ་བ་ནི།   དབྱངས་དང་གསལ་བྱེད་གཉིས་ལ་མོ་ཡི་ཡི་གེ་དབྱངས་ཀྱི་བརྡ་ཆད་བྱས་པ་གུག་གུ་ཞབས་ཀྱུ་འགྲེང་བུ་ན་རོ་བཞི་དང་།    གསལ་བྱེད་ཀྱི་ཐ་མ་རྟགས་དང་བྲལ་བའི་ཨ་དང་བཅས་ལྔ་བོ་མེད་པ་སྟེ་དེ་རྣམས་མ་ཞུགས་ན།   ཕོ་ཡིག་གསལ་བྱེད་རྐྱང་པ་ཉེར་དགུ་བོ་རྣམས་གདངས་ཀྱི་ང་རོ་དང་བྲལ་བས་བརྗོད་པ་མེད་པར་འགྱུར་བ་ཡིན་ཞིང་།    དབྱངས་ལྡན་གྱི་ཕོ་ཡིག་གསལ་བྱེད་ཉེར་དགུ་བོ་དེ་དག་རྣམས་ལ་སྔོན་འཇུག་ཡོད་མེད་་གང་ཡིན་ཡང་རུང་སྟེ།    རྗེས་སུ་འཇུག་བྱེད་པའིཡི་གེ་བཅུ་ལས་གང་ཡང་རུང་བ་ཞིག་བཅས་པ་སྟེ་མཐར་ཞུགས་པ་མེད་པར་གྱུར་ན་ནི།   དོན་གྱི་ངོ་བོ་ཙམ་སྟོན་པའི་མིང་དང་།   ཁྱད་པར་སྟོན་པའི་ཚིག་ཀྱང་གསལ་བར་བྱེད་མི་ནུས་ཏེ།    མིང་དུ་འགྲུབ་པ་རྗེས་འཇུག་དང་།   ཚིག་ཏུ་འགྲུབ་པ་རྗེས་འཇུག་གི་ནུས་པས་རྣམ་དབྱེ་ཕྲད་སོགས་སྦྱར་བ་ལ་རག་ལས་པའི་ཕྱིར་རོ། བརྗོད་གཞི་མིང་དང་རྗོད་བྱེད་ཀྱི་ཚིག་གསལ་བ་ཞིག་མེད་ན་ནི་བརྗོད་བྱའི་དོན་རྣམས་བརྗོད་པ་སྟེ་རང་བཞིན་ཡོངས་ལ་མཚོན་ཞིང་གོ་བར་བྱེད་པའི་ངག་གི་རྗོད་པ་ནམ་ཡང་སྟོན་པར་མི་འགྱུར་རོ།     བརྗོད་དོན་སྟོན་རྒྱུ་མེད་པ་དེ་ལྟར་གྱུར་ན་ནི་འཇིག་རྟེན་གྱི་ཁམས་ན།    དོན་གྱི་ངོ་བོ་དང་ཁྱད་པར་རྣམས་མཚོན་པར་བྱེད་པའི་བརྗོད་པ་སྟེ་ལུང་དུ་སྟོན་པའི་སྒྲ་སྐད་ཀྱི་ཕྲེང་བ་ཀུན་ཀྱང་མེད་པར་འགྱུར་བས།     དེ་ལ་ལྟོས་པའི་
225.	ཕྱི་ནང་ཐུན་མོང་གི་རིག་གནས་སྒྲ་དང་ཚད་མ་གསོ་གཟོ་སྙན་ངག་མངོན་བརྗོད་སྐར་རྩིས་ཟློས་གར་སོགས་ཆོས་དང་སྲིད་ཀྱི་རྗོད་བྱེད་སྨྲ་བའང་ཡོད་པར་མི་འགྱུར་ཞིང་།    ནང་པའི་ཐེག་པ་ཐུན་མོང་ངག་ཐུན་མོང་མ་ཡིན་པའི་ལུང་གི་རྗོད་བྱེད་སྡེ་སྣོད་གསུམ་དང་རྒྱུད་སྡེ་བཞི་ལ་སོགས་པ་དང་།   དེ་དག་གི་བརྗོད་བྱ་ཉན་ཐོས་དང་རང་རྒྱལ་དང་།   ཡང་དག་པར་རྫོགས་པའི་སངས་རྒྱས་རྣམས་ཀྱི།   བསླབ་པ་གསུམ་གྱིས་བསྡུས་པའི་ས་དང་ལམ་གྱི་རྣམ་གཞག་ལ་སོགས་པ་རྣམས་ཀྱང་སྟོན་པ་དང་ཉམས་སུ་ལེན་པ་དང་ཐོབ་པ་ཡང་མེད་པར་འགྱུར་རོ།     ཇི་ལྟར་ཏེ་དཔེར་ན།    སྣོད་ཀྱི་འཇིག་རྟེན་གྱི་ཁམས་ན་གནས་པའི་སེམས་དེ་དག་རྣམས་ལ།   རང་རྒྱུད་ཀྱིས་བསྡུས་པའི་གཟུགས་ཕུང་ལ་སོགས་པའི་ཕུང་བོ་ལྔ་དང་།    ཁམས་དྲུག་དང་།   སྐྱེ་མཆེད་བཅུ་གཉིས་ལ་སོགས་པ་དང་།   ཕྱི་ནང་གི་ཁྱད་པར་ལས་བཞག་པའི་གྲུབ་མཐའ་མཆོག་དམན་དང་། གཞན་ཡང་ཡུལ་ཆོས་ཀྱི་བྱ་བཞག་སོགས་ཀྱི་དོན་ཁྱད་པར་བ་སྣ་ཚོགས་ཡོད་མོད་ཀྱི།    དེ་དག་རྣམས་ཚིག་གི་སྒོ་ནས་འདི་དང་དེ་ཡིན་ཞེས་བརྡ་སྤྲོད་པ་མིན་པ་སྟེ་མ་སྤྲད་ན།   རང་རྒྱུད་ཀྱིས་བསྡུས་མ་བསྡུས་པའི་ཆོས་དང་ཆོས་ཅན་གང་ཡིན་ཡང་རང་ཉིད་ཀྱིས་ནི་འདི་དང་དེ་ཞེས་དོན་མཚོན་མི་ཤེས་པ་དངོས་སུ་མཐོང་བཞིན་ཡོད་པའོ། དཔེ་དེ་བཞིན་དུ་རང་རང་གི་ཡི་གེའི་འཇུག་ཚུལ་རྣམས་ཀྱང་།    ཡུལ་སོ་སོའི་གང་ཟག་རྣམས་ཀྱི་ངག་གི་སྨྲ་བ་སྟེ་སྒྲ་སྐད་ཀྱི་གདངས་ཀུན་ལ་རང་ཆས་སུ་གནས་པར་གྱུར་ཀྱང་།   ངག་ཚིག་རང་གི་གནས་ཚུལ་དེ་ཉིད་བརྡ་སྦྱོར་མཁན་པོས་བརྡ་ལེགས་པར་མ་སྤྲད་པར་དུ་ངག་ཚིག་གི་ཡི་གེའི་ཚུལ་ཙམ་ཡང་ཇི་བཞིན་མི་ཤེས་པས།   མིང་འདིའི་དོན་འདི་ཡིན་ཚིག་འདིས་དོན་གྱི་
226.	ངོ་བོ་དང་ཁྱད་པར་སྦྱར་ནས་འདི་སྟོན་པ་ཡིན་ཞེས་མིང་ཚིག་གི་དོན་གྱི་རིམ་པ་ལ་སྦྱོར་བ་ག་ལ་ཤེས་ཏེ་ནམ་ཡང་མི་ཤེས་པ་ཡིན་ནོ།          [ཁ༢ག༣]    གོང་གི་ས་བཅད་གསུམ་པ་དོན་མཐར་ཕྱིན་པའི་དགེ་བ་བསྔོ་བ་ནི།   དོན་བསྡུས་ཏེ་བཤད་པའི་རྒྱུ་མཚན་དེ་དག་ཉིད་ཀྱི་ཕྱིར་འཕགས་ཡུལ་གྱི་སྨྲ་བའི་དབང་ཕྱུག་པཎྚི་ཏ་ཆེན་པོ་དག་གིས་མཛད་པའི་སྒྲའི་གཞུང་ཆེན་མོ་རྣམས་ལས་ཇི་ལྟར་གསུངས་པའི་རྗེས་སུ་འབྲངས་ནས།   བོད་ཀྱི་བརྡ་སྤྲོད་རྟགས་ཀྱི་འཇུག་པ་མདོར་བསྡུས་སུ་སྨྲས་པ་འདིའི་དགེ་ཚོགས་ཡོད་དོ་ཅོག་གི་མཐུ་ལ་བརྟེན་ནས།   གསུང་རབ་ཀུན་གྱི་ཕྱི་མོ་འདི་ཡི་ཚིག་དོན་མ་ལུས་པ་གངས་ཅན་ཡུལ་གྱི་སྐྱེ་བོ་མཆོག་དམན་ཀུན་གྱིས་བདེ་བླག་ཏུ་རྟོགས་པར་གྱུར་ཅིག[ཀ༢ཁ༣]    རྩ་བའི་ས་བཅད་གསུམ་པ་མཇུག་གི་དོན་ནི།   བྱཱ་ཀ་ར་ཎའི་རྩ་བ་དང་ཡན་ལག་གི་གཞུང་བརྒྱད་བཞུགས་པ་ལས་རྣམ་པ་ཀུན་ཏུ་ཚིག་དོན་བཟང་པོའི་བྱཱ་ཀ་ར་ཎ།    གཉིས་པ་རྟགས་ཀྱི་འཇུག་པའི་སྐབས་ཏེ་བསྟན་བཅོས་བརྒྱད་ཀྱི་ནང་གི་དྲུག་པའོ།
227.	སྨྲས་པ། 			སྨོན་ལམ་མཐུ་བཙན་སློབ་དཔོན་ཨ་ནུ་ཡི། ། 			བསིལ་ལྡན་ལྗོངས་འདིར་ཐུབ་བསྟན་སྣང་བ་མཆོག། 			གསལ་ཕྱིར་མཛད་པའི་བརྡ་སྤྲོད་སུམ་རྟགས་ཀྱི། ། 			ཚིག་དོན་གསལ་བྱེད་མཆན་འགྲེལ་འདི་བྱས་སོ། ། 			ཉམ་ཆུང་བྱིས་བློས་གཞལ་ཕྱིར་ནོར་འཁྲུལ་དང་། ། 			ཟློས་དང་ལོག་བཤད་ནོངས་ཚོགས་ཅི་མཆིས་པ། ། 			དྲིན་ཅན་རྩ་བའི་བླ་མ་ཡོངས་འཛིན་དང་། ། 			ཚད་ཐུབ་བཤེས་གཉེན་མཁས་པའི་སྤྱན་སྔར་བཤགས། ། 			ཚུལ་འདིར་འབད་པའི་བསོད་ནམས་ལེགས་བྱས་མཐུས། ། 			དགེ་ལྡན་བསྟན་སྲོལ་ལུགས་བཟང་ཡུན་གནས་ཤིང་། ། 			ཁྱད་པར་བརྒྱུད་ལྡན་བརྡ་སྤྲོད་འཆད་ཉན་གྱིས། ། 			སྲིད་མཐའི་བར་དུ་དར་ཞིང་རྒྱས་གྱུར་ཅིག། ཅེས་བོད་ཀྱི་བརྡ་སྤྲོད་པ་སུམ་ཅུ་པ་དང་རྟགས་ཀྱི་འཇུག་པའི་མཆན་འགྲེལ་མདོར་བསྡུས་ཏེ་བརྗོད་པ་ངོ་མཚར་འཕྲུལ་གྱི་ལྡེ་མིག་ཅེས་བྱ་བ་འདི་ནི།   སྔ་དུས་རང་ལོ་བཅུ་གཉིས་པ་ནས་བརྩམས་ཏེ།   བཀའ་དྲིན་མཚུངས་མེད་ཡོངས་འཛིན་རྡོ་རྗེ་འཆང་ངག་དབང་ཆོས་གྲགས་ཀྱི་སྤྱན་སྔར།   སུམ་
228.	རྟགས་སྙན་ངག་སོགས་རིག་གནས་དུ་མ་མཛུབ་ཁྲིད་ཀྱིས་སྦྱངས་པ་ཅུང་ཟད་བགྱིས་ནའང་།    དེ་ཕྱིན་རང་ཉིད་ཀྱིས་གཤར་སྦྱང་སོགས་མ་བྱས་ཤིང་།    གཞན་ལ་ཁྲིད་སྤེལ་སོགས་ཀྱང་མ་བྱུང་བས་ཕལ་ཆེར་བརྗེད་ངས་ཀྱི་ངང་དུ་ཐིམ་འདུག་པ་ལས།   གློ་བུར་དུ་དེ་ལྟར་རྩོམ་ན་སྙམ་པའི་རྣམ་རྟོག་ཅིག་གིས་རྐྱེན་བྱས་པ་ལ་བརྟེན་ནས།   གསེར་ཏོག་སྐྱེས་མིང་འཛིན་པའི་སྔགས་འཆང་གྱི་ན་པ་བློ་བཟང་ཚུལ་ཁྲིམས་རྒྱ་མཚོས་རང་ལོ་ཞེ་བདུན་པའི་སྟེང་།   གངས་རི་ལྔ་དང་མཚོ་བདུན་གྱིས་མཛེས་པར་བརྒྱན་པའི་ཡུལ་ལྗོངས་ཁུར་ལུགས་ཀྱི་སའི་ཆ་གསེར་ཐང་ཞེས་བྱ་བར་ཟུག་བྲིས་སུ་བགྱིས་པའོ། །    མངྒ་ལཾ། །   ། །	
229.				ཟུར་བཀོལ། ༄༅། ། བྱ་བྱེད་ལས་གསུམ་དུས་གསུམ་དང་བཅས་པའི་དཔེར་བརྗོད། འདི་ཡན་གཞུང་དཀྱུས་ན་རྒྱས་པས་མ་བྲིས། ། ད་ནི་བྱ་བྱེད་ལས་གསུམ་བདག་གཞན་དང་། ། དུས་འདས་མ་འོངས་ད་ལྟ་རྣམས་ཀྱི་དོན། ། ལེགས་པར་ཤེས་པ་སྐབས་འདིར་གལ་ཆེ་ཕྱིར། ། བློ་གསར་བརྩོནད་འགྲུས་ཅན་ལ་ཅུང་ཟད་བརྗོད། ། དེ་ཡང་གྲོགས་པོས་བརྩོནད་པས་རིག་གནས་སློབ། ། ཅེས་པའི་དཔེར་བརྗོད་འདི་ལ་བརྟག་པའི་ཚེ། ། རིག་གནས་ཞེས་པའི་སྒྲ་ནི་ལས་ཡིན་ཏེ། ། དེ་ལ་བྱ་བའི་ལས་དང་བྱེད་པའི་ལས། ། གཉིས་ཡོད་དང་པོ་བྱ་ཡུལ་རིག་གནས་དང་། ། འབྲེལ་བའི་ལས་ལ་བྱ་བའི་ལས་ཞེས་ཏེ། ། རིག་བསླབས་ནས་སེས་པའི་ཆ་ལྟ་བུའོ། ། གཉིས་པ་གང་བྱེད་པ་པོ་སློབ་མཁན་དང་། ། 	འབྲེལ་བའི་ལས་ལ་བྱེད་པའི་ལས་ཞེས་ཏེ། ། 			
230.	གྲོགས་པོས་བརྩོན་པས་སློབ་པ་ལྟ་བུ་འོ། ། སློབ་མཁན་གྲོགས་པོ་བྱེད་པོ་གཙོ་བོ་དང་། ། 	བརྩོནད་པ་བྱེད་པོ་ཕལ་བ་ཡིན་མ་ཟད། ། བརྩོནད་པས་རིག་གནས་སློབ་པའི་བྱ་བ་ནི། ། 	བརྩོནད་དང་འབྲེལ་ནས་ངོ་བོ་གཅིག་ཉིད་དུ། ། ཡོད་པས་བྱེད་པོ་དང་འབྲེལ་ལས་ཀྱང་ཡིན། ། རིག་གནས་ཞེས་པ་བསླབས་པའི་ལས་ལ་ནི། ། 	བསླབ་བྱའི་ལས་དང་བྱ་འགྱུར་མ་འོངས་ལས། ། 	བྱ་བ་ཡུལ་ལ་ཡོད་པའི་ལས་དང་ནི། ། 	གཞན་དང་བྱ་རྒྱུའི་ལས་ཞེས་འདོགས་པ་ཡིན། ། 	བརྩོནད་བཞིན་པ་ཡི་སློབ་པའི་ལས་ལ་ནི། ། བྱེད་པའི་ལས་དང་ད་ལྟ་བའི་ལས་དང་། ། བདག་དང་བྱེད་བཞིན་པ་ཡི་ལས་ཞེས་སོ། ། 	ལས་སུ་བྱ་བ་གང་ཞིག་བྱེད་པ་དང་། ། བྱེད་པ་པོ་དང་བྱེད་པའི་ལས་རྣམས་ལ། ། 	དངོས་པོ་བདག་ཅེས་བྱ་སྟེ་རིམ་པ་བཞིན། ། བརྩོནད་པ་དང་ནི་སློབ་མཁན་གྲོགས་པོ་དང་། ། 	གྲོགས་པོས་བརྩོན་པས་རིག་སློབ་ལྟ་བུ་འོ། ། 
231.	བྱ་བའི་ཡུལ་དང་བྱ་བའི་ལས་ལ་ནི། ། དངོས་པོ་གཞན་ཞེས་བྱ་སྟེ་རིམ་པ་བཞིན། ། རིག་གནས་དང་ནི་བསླབས་ནས་ཤེས་པའི་ཆ། ། 	རིག་གནས་བསླབ་པའི་བྱ་བ་ལྟ་བུ་འོ། ། 	བྱ་བ་བསྒྲུབ་པར་བྱ་བའི་ཡུལ་ལ་ནི། ། 	ལས་ཀྱི་དངོས་པོ་ཞེས་ཀྱང་བརྗོད་པ་སྟེ། ། བསླབ་བྱའི་རིག་གནས་ཞེས་པ་ལྟ་བུ་ཡིན། ། བྱ་བ་བྱས་ཟིནད་འདས་པ་ཞེས་པ་ནི། ། རིག་གནས་བསླབས་ཟིནད་ཅེས་པ་ལྟ་བུ་སྟེ། ། 	བྱ་འགྱུར་དང་ནི་བྱེད་འགྱུར་མ་འོངས་ནི། ། རིམ་བཞིན་རིག་གནས་བསླབ་བྱའི་ལས་ཞེས་དང་། ། 	སློབ་པའི་ལས་ཞེས་བྱ་བ་ལྟ་བུ་དང་། ། 	བྱ་བ་བྱེད་བཞིན་ད་ལྟ་བ་ཞེས་པ། ། 	རིག་གནས་སློབ་བཞིན་པ་ཡི་ལས་ལྟ་བུའོ། ། 	དམིགས་ཀྱིས་དུས་ལ་འཇུག་པའི་སྐབས་སུ་ནི། ། 	དྲནད་ཟིནད་ཅེས་པ་ལྟ་བུ་དུས་འདས་པ། ། དྲན་པར་འགྱུར་ཅེས་མ་འོངས་དུས་དང་ནི། ། དྲན་བཞིན་ཞེས་པ་ད་ལྟའི་དུས་ཡིན་ཏེ། ། མིང་དང་མིང་རྐྱང་གང་ལའང་ཚིག་གྲོགས་སྦྱར། ། 
232.	བྱེད་པར་གཏོགས་པའི་བསྐུལ་ཚིག་མ་འོངས་ནི། ། རིག་གནས་སློབས་ཤིག་ཅེས་པ་ལྟ་བུ་འོ། ། 	དེ་ལྟར་བྱ་བྱེད་སོགས་ཀྱི་དོན་ཤེས་པས། ། བསྟན་བྱ་ཞེས་པ་བྱ་བྱེད་ལས་གསུམ་གྱི། ། ལས་སམ་བྱ་ལས་མ་འོངས་པ་དང་ནི། ། 	བདག་གཞན་གཉིས་ཀྱི་ནང་ནས་དངོས་པོ་གཞན། ། དུས་གསུམ་ནང་ནས་མ་འོངས་པ་ཡང་སྟོནད། ། 	སྟོནད་བྱེད་ཅེས་པ་བྱ་བྱེད་ལས་གསུམ་གྱི། ། 	བྱེད་པ་དང་ནི་བདག་གཞན་གཉིས་ཀྱི་ནང་། ། 	དངོས་པོ་བདག་དང་དུས་ལས་ད་ལྟ་སྟོནད། ། བསྟནད་ཟིནད་ཅེས་པ་བྱ་བ་བྱས་ཟིན་པའི། ། 			འདས་པ་དང་ནི་དུས་ཀྱིའང་འདས་པ་སྟོནད། ། 	སྟོནད་ཅིག་ཅེས་པ་བསྐུལ་ཚིག་མ་འོངས་པ། ། 	སྟོནད་པའི་དཔེར་བརྗོད་རིམ་བཞིན་བརྗོད་པ་ནི། ། དཔེར་བརྗོད་འདི་ལ་མིང་དང་ནི། ། 	མིང་རྐྱང་གཉིས་ལ་བྱེད་པ་པོ། ། གཞན་འབྲེལ་ཡིན་མིན་དབང་གིས་ནི། ། བྱ་བྱེད་སོགས་འཇུག་ཁྱད་ཤེས་དགོས། ། 
233.	བྱ་བྱེད་སོགས་ཀྱི་དཔེར་བརྗོད། ༼བ༽ཐ་སྙད་སྦྱར་སའི་གཞིབྱ་ཚིག་བྱེད་ཚིག་འདས་ཚིག བསྐུལ་ཚིག ཆོས་དང་གདམས་ངག་སོགས། བསྟན་བྱ། སྟོནད་བྱེད། བསྟནད། སྟོནད་ཅིགབཟའ་བཅའི་རིགས་སོ་ཡིས། བལྡད་བྱ། ལྡད་བྱེད། བལྡད། ལྡོད་ཅིགནད་ཀྱིས། བསྙུན་བྱ། སྙུན་བྱེད། བསྙུནད། སྙུནད་ཅིག ཆོ་ག་དང་ཚེ་སྒྲུབ་སོགས། བསྒྲུབ་བྱ། སྒྲུབ་བྱེད། བསྒྲུབས། སྒྲུབས་ཤིག རྟ་དང་གསལ་ཤིང་སོགས་ལ། བསྐྱོན་བྱ། སྐྱོནད་བྱེད། བསྐྱོན། སྐྱོནད་ཅིག རྩྭ་དང་བཙས་མ་སོགས། བརྔ་བྱ། རྔ་བྱེད། བརྔས། རྔོས་ཤིག གཟུགས་དང་ལྟད་མོ་སོགས། བལྟ་བྱ། ལྟ་བྱེད། བལྟས། ལྟོས་ཤིག ཐལ་མོ་སོགས། བརྡབ་བྱ། རྡེབ་བྱེད། བརྡབས། རྡོབས་ཤིག ཡོན་ཏན་སོགས་ཕན་ཚུན། བསྒྲུན་བྱ། སྒྲུན་བྱེད། བསྒྲུནད། སྒྲུནད་ཅིག སྟེང་ནས་སྟེང་སོགས། བརྩེག་བྱ། རྩེག་བྱེད། བརྩེགས། རྩེག་ཅིག
234.	བྱིན་གྱིས། བརླབ་བྱ། རློབ་བྱེད། བརླབས། རློབས་ཤིག གོ་རིམ་སོགས། བསྒྲིག་བྱ། སྒྲིག་བྱེད། བསྒྲིགས། སྒྲིགས་ཤིག གདན་ཁྲི་སོགས་ལ། བཞུགས་བྱ། བཞུགས་བྱེད། བཞུགས། བཞུགས་ཤིག སོར་མོ་སོགས་ཕན་ཚུན། བཤིབས་བྱ། བཤིབས་བྱེད། བཤིབས། བཤིབས་ཤིག སྣུམ་དང་སྨན་སོགས། བསྐུ་བྱ། སྐུད་བྱེད། བསྐུས། སྐུས་ཤིག ལས་སྣེ་སོགས། བསྐོ་བྱ། སྐོ་བྱེད། བསྐོས། སྐོས་ཤིག བཅོལ་གཏད་སོགས། བརྗེད་བྱ། བརྗེད་བྱེད། བརྗེད། བརྗེད་ཅིག རྐང་པ་སོགས། བགྲད་བྱ། བགྲད་བྱེད། བགྲད། བགྲད་ཅིག གཞུ་སོགས། བདུང་བྱ། བདུང་བྱེད། བདུངས། དུངས་ཤིགཁེངས་པ་སོགས། བསྐྱུང་བྱ། སྐྱུང་བྱེད། བསྐྱུངས། སྐྱུངས་ཤིགརིག་པ་དང་སྐུད་པ་སོགས། བསྒྲིམ་བྱ། སྒྲིམ་བྱེད། བསྒྲིམས། སྒྲིམས་ཤིག ཟས་ནོར་སོགས་ལ། བརྐམ་བྱ། བརྐམ་བྱེད། བརྐམ། བརྐམ་ཞིག དགོངས་པ་དང་ཡུལ་སོགས། བསྟུན་བྱ། སྟུནད་བྱེད། བསྟུནད། སྟུནད་ཅིག རྣག་དང་སྐྲངས་པ་སོགས། བརྟོལ་བྱ། རྟོལ་བྱེད། བརྟོལད། རྟོལད་ཅིག རྒྱན་དང་དར་སོགས་ཀྱིས། བརྒྱན་བྱ། རྒྱན་བྱེད། བརྒྱནད། རྒྱནད་ཅིག བདེན་ཚིག་དང་ཟས་ནོར་སོགས། བདར་བྱ། བདར་བྱེད། བདརད། བདར་ཞིགཡང་ཡང་། བལྡབ་བྱ། ལྡབ་བྱེད། བལྡབས། ལྡོབས་ཤིག
235.	རུ་མཚོན་སོཌ། བསྙལ་བྱ། སྙོལ་བྱེད། བསྙལད། སྙོལད་ཅིག ཟླ་ཉི་སོགས། བསྒྲིབ་བྱ། སྒྲིབ་བྱེད། བསྒྲིབས། སྒྲིབས་ཤིག ཤིང་གི་ཡལ་ག་དང་གཞན་ལ་ཐབས་ཀྱིས། བསྐྲུ་བྱ། སྐྲུ་བྱེད། བསྐྲུས། སྐྲུས་ཤིག ངག་དང་ཚིག་གིས། བརྗོད་བྱ། རྗོད་བྱེད། བརྗོད། རྗོད་ཅིག ལྕེས། བལྡག་བྱ། ལྡག་བྱེད། བལྡགས། ལྡོགས་ཤིག མཐའ་ནས་ནང་དུ། བསྡུ་བྱ། སྡུད་བྱེད། བསྡུས། སྡུས་ཤིག གྲངས་དང་དུས་སོགས། བརྩི་བྱ། རྩི་བྱེད། བརྩིས། རྩིས་ཤིག དབེན་པ་སོགས་སུ། བསྐུང་བྱ། སྐུང་བྱེད། བསྐུངས། སྐུངས་ཤིག གྱང་སོགས། བརྩིག་བྱ། རྩིག་བྱེད། བརྩིགས། རྩིགས་ཤིག ཞབས་སོགས། བརྐྱང་བྱ། རྐྱོང་བྱེད། བརྐྱངས། རྐྱོངས་ཤིག མར་སོགས་ཀྱིས། བསྙུག་བྱ། སྙུག་བྱེད། བསྙུགས། སྙུགས་ཤིག སྡིག་པ་སོགས། བཤགས་བྱ། བཤགས་བྱེད། བཤགས། བཤགས་ཤིག ྿ ཤོགས་ཤིག་ཀྱང་རུང་ངོ་། རྗེས་དང་རི་མོ་སོགས། བསུབ་བྱ། ྿ ྿ གསུབ་བྱའང་རུང་ངོ་། སུབ་བྱེད། བསུབས། སུབས་ཤིག རིགས་པས་གོང་འོག་སོགས། བསྒྲེ་བྱ། སྒྲེ་བྱེད། བསྒྲེས། སྒྲེས་ཤིག ཆོས་དགེ་བ་སོགས། བགྱི་བྱ། བགྱིེད་བྱེད། བགྱིས། གྱིས་ཤིག ལོ་རྒྱུས་སོགས། བསྙད་བྱ། བསྙད་བྱེད། བསྙད། བསྙད་ཅིག ལམ་སོགས། བགྲོད་བྱ། བགྲོད་བྱེད། བགྲོད། བགྲོད་ཅིག ལུས་དང་ཚུལ་ཁྲིམས་སོགས། བསྲུང་བྱ། སྲུང་བྱེད། བསྲུངས། སྲུངས་ཤིག
236.	ཉམས་ཀྱི་རྣམ་པ། བསྒྱིང་བྱ། སྒྱིང་བྱེད། བསྒྱིངས། སྒྱིངས་ཤིག འགྲས་ཤིང་འགྱེད་པ་སོགས། བསྡུམ་བྱ། སྡུམ་བྱེད། བསྡུམས། སྡུམས་ཤིག་། བགམ་བྱ། བགམ་བྱེད། ། བགམ་ཞིག ལུས་དང་ཐལ་མོ་སོགས། བཀན་བྱ། བཀན་བྱེད། བཀནད། བཀནད་ཅིག གཏོ་མདོས་སོགས། བསྐྱལ་བྱ། སྐྱེལད་བྱེད། བསྐྱལད། སྐྱོལད་ཅིག རི་དྭགས་སོགས། བརྔོན་བྱ། རྔོན་བྱེད། བརྔོནད། རྔོན་ཞིག སྐྲ་སོགས། བཞར་བྱ། བཞར་བྱེད། བཞརད། བཞོར་ཞིག གྲི་སོགས། བརྡར་བྱ། རྡོར་བྱེད། བརྡརད། རྡོརད་ཅིག དུ་བ་སོགས། བརྔུབ་བྱ། རྔུབ་བྱེད། བརྔུབས། རྔུབས་ཤིག གྲོགས་པོ་སོགས། བསྒུག་བྱ། སྒུག་བྱེད། བསྒུགས། སྒུགས་ཤིག སེམས་ལ། བསྐྱུད་བྱ། སྐྱུད་བྱེད། བསྐྱུད། སྐྱུད་ཅིག ཆོས་གོས་སོགས་གཞན་ལས། བརྙན་བྱ། རྙན་བྱེད། བརྙནད། རྙོནད་ཅིག ཐུགས་དམ་དང་རེ་བ་སོགས། བསྐང་བྱ། སྐོང་བྱེད། བསྐངས། སྐོངས་ཤིག ཕྱག་ཏུ། བསྣམ་བྱ། སྣོམ་བྱེད། བསྣམས། སྣོམས་ཤིག ཐུགས་རྒྱུད་དང་ལས་སོགས་ལ། བསྐུལ་བྱ། སྐུལ་བྱེད། བསྐུལད། སྐུལད་ཅིག ཁོངས་དང་ཕྱོགས་སུ། བསླན་བྱ། སླན་བྱེད། བསླནད། སློནད་ཅིག སོ་སོའི་ཁར། བསྣན་བྱ། སྣོན་བྱེད། བསྣནད། སྣོནད་ཅིག
237.	ཕྲེང་བ་སོགས། བརྒྱུ་བྱ། རྒྱུད་བྱེད། བརྒྱུས། རྒྱུས་ཤིག དམིགས་བསལ་གྱི་བྱ་བ་སོགས། བཟླུག་བྱ། ཟླུག་བྱེད། བཟླུགས། ཟླུགས་ཤིག འཁོར་དང་གྲོགས་སོགས། བཀྲབ་བྱ། ཀྲབས་བྱེད། བཀྲབས། ཀྲོབས་ཤིག བྱ་བ་དང་ཡིད་བརྟན་སོགས། བཏུབ་བྱ། བཏུབ་བྱེད། བཏུབས། བཏུབ་ཅིག     ྿ ཐུབ་བྱེད་དང་ཐུབ་ཅིག་ཀྱང་རུང་བའི་སྐབས་ཡོད་དོ། བླ་མའི་སྐུ་སོགས་ལ། བསྡོ་བྱ། སྡོ་བྱེད། བསྡོས། སྡོས་ཤིག ནས་འབྲས་སོགས། བགྲུ་བྱ། གྲུས་བྱེད། བགྲུས། གྲུས་ཤིག འགྲོ་ཆས་དང་སྒ་སོགས། བསྟད་བྱ། སྟོད་བྱེད། བསྟད། སྟོད་ཅིག གཅིག་ལ་གཅིགབརྒྱུད་བྱ། བརྒྱུད་བྱེད། བརྒྱུད། བརྒྱུད་ཅིག བརྒྱལ་བ་དང་དར་ཤིང་སོགས། བསླང་བྱ། སློང་བྱེད། བསླངས། སློངས་ཤིག གཞན་གྱིས་གྲངས་སོགས། བསྒྲང་བྱ། སྒྲོང་བྱེད། བསྒྲངས། སྒྲོངས་ཤིག ཕྱོགས་གཅིག་ཏུ། བསྡོམ་བྱ། སྡོམ་བྱེད། བསྡོམས། སྡོམས་ཤིག ཚིག་གམ་བཀས། བཀྱོན་བྱ། བཀྱོན་བྱེད། བཀྱོནད། བཀྱོན་ཞིག བརྟུལ་བྱ། རྟུལ་བྱེད། བརྟུལད། རྟུལད་ཅིགངེས་པར་རམ་ནན་ཏན་དུ། བརྣན་བྱ། རྣན་བྱེད། བརྣནད། རྣནད་ཅིགསང་གི་བྱ་བ་སོགས། བསར་བྱ། བསར་བྱེད། བསརད། བསར་ཤིགཡུལ་ལ་འཕྲིན་ལས་ཀྱིས། བརྡལ་བྱ། རྡལ་བྱེད། བརྡལད། རྡལད་ཅིག
238.	སྣོད་ཀྱི་ཞབས་དང་བུ་ག་སོགས། བརྡོལ་བྱ། རྡོལ་བྱེད། བརྡོལད། རྡོལད་ཅིག མཆོད་པ་དང་ནོར་སོགས་ཀྱིས། བརྔན་བྱ། རྔན་བྱེད། བརྔནད། རྔནད་ཅིག མཚོ་དང་ཆུ་སོགས། བསྐྱིལ་བྱ། སྐྱིལ་བྱེད། བསྐྱིལད། སྐྱིལད་ཅིག ལུས་དང་ཁམས་སོགས། བརྟ་བྱ། རྟས་བྱེད། བརྟས། རྟས་ཤིག ཏིང་ངེ་འཛིནད་སོགས། བསྒོམ་བྱ། སྒོམ་བྱེད། བསྒོམས། སྒོམས་ཤིག བཀའ་དང་གནང་སྦྱིན་སོགས། བསྕལ་བྱ། སྩོལ་བྱེད། བསྩལད། སྩོལད་ཅིག དྲི་བཟང་སོགས་ཀྱིས། བསྒོ་བྱ། སྒོ་བྱེད། བསྒོས། སྒོས་ཤིག གཡོག་དང་བུད་མེད་སོགས། བསྲེལ་བྱ། སྲེལ་བྱེད། བསྲེལད། སྲེལད་ཅིག ཚིག་དོན་སོགས། བརྣག་བྱ། བརྣག་བྱེད། བརྣགས། རྣོགས་ཤིག བརྩེ་བ་དང་དྲིན་གྱིས། བསྐྱང་བྱ། སྐྱོང་བྱེད། བསྐྱངས། སྐྱོངས་ཤིག ཟས་གོས་སོགས། བཤུག་བྱ། བཤུག་བྱེད། བཤུགས། ཤུགས་ཤིག འདྲེ་དང་སྲི་སོགས། བསྒབ་བྱ། སྒབ་བྱེད། བསྒབས། སྒོབས་ཤིག དབྱུག་པ་སོགས་ཀྱིས། བཙབ་བྱ། ཙོབ་བྱེད། བཙབས། ཙོབས་ཤིག གྲོགས་དང་བུ་ལ། བརྩེ་བྱ། བརྩེ་བྱེད། བརྩེས། བརྩེས་ཤིག ཁ་འཐོར་སོགས། བཏུ་བྱ། སྡུས་བྱེད། བཏུས། སྡུད་ཅིག། གྲུབ་མཐའ་དང་སྡེ་རིས་སོགས། བརྩད་བྱ། རྩོད་བྱེད། བརྩད། རྩོད་ཅིག
239.	བླ་མ་དང་ལྷ་སོགས་ལ། བསྟོད་བྱ། བསྟོད་བྱེད། བསྟོད། བསྟོད་ཅིགསྡུག་བསྔལ་དང་མེ་མཚོན་སོགས་ལ། བསྙེང་བྱ། སྙེང་བྱེད། བསྙེངས། སྙེངས་ཤིགལུས་ཁོག་ཏུ། བརླམ་བྱ། རློམ་བྱེད། བརླམས། རློམས་ཤིགསླར་ཡང་། བསྐྱར་བྱ། སྐྱོར་བྱེད། བསྐྱོརད། སྐྱོརད་ཅིག སྣོད་སོགས་ཆུས། བཤལ་བྱ། བཤོལ་བྱེད། བཤོལད། བཤོལད་ཅིག ཟླ་བ་དང་བྱ་བ་སོགས། བཤོལ་བྱ། བཤོལ་བྱེད། བཤོལད། བཤོལད་ཅིག རྩིས་ངེས་དང་ཐག་པ་སོགས། བསྟུང་བྱ། སྟུང་བྱེད། བསྟུངས། སྟུངས་ཤིག བུ་རམ་སོགས། བསྒར་བྱ། སྒོར་བྱེད། བསྒརད། སྒོརད་ཅིག མཚོ་སོགས། བསྐྱམ་བྱ། སྐྱོམ་བྱེད། བསྐྱམས། སྐྱོམས་ཤིག རྔ་སོགས། བརྡུངས་བྱ། རྡུང་བྱེད། བརྡུངས། རྡུངས་ཤིག དགེ་རྩ་སོགས། བསྔོ་བྱ། སྔོ་བྱེད། བསྔོས། སྔོས་ཤིག ཤ་དང་ཚོད་མ་སོགས། བཟའ་བྱ། ཟ་བྱེད། བཟས།       ྿ ཟོས་ཟིན་ཀྱང་རུང་ངམ་སྙམ་མོ། ཟོ་ཞིག བཤེས་གཉེན་སོགས་རང་གིས། བསྟེན་བྱ། སྟེནད་བྱེད། བསྟེནད། སྟེནད་ཅིགཤིང་གུག་པ་སོགས་དྲང་པོར། བསྲང་བྱ། སྲོང་བྱེད། བསྲངས། སྲོངས་ཤིག གཞན་དང་ལྷན་དུ། བསྡོང་བྱ། སྡོང་བྱེད། བསྡོངས། སྡོངས་ཤིག ཤིང་དང་གྱང་སོགས། བསྒྱེལ་བྱ། སྒྱེལ་བྱེད། བསྒྱེལད། སྒྱེལད་ཅིག 
240.	ལམ་ཆས་དང་འཆི་ཆོས་སོགས། བསྡོག་བྱ། སྡོག་བྱེད། བསྡོགས། སྡོགས་ཤིག གོས་དང་ན་བཟའ་སོགས། བལྟབ་བྱ། ལྟེབ་བྱེད། བལྟབས། ལྟེབས་ཤིག འཇིགས་པ་དང་སྡུག་བསྔལ་སོགས་ལས། བསྐྱབ་བྱ། སྐྱོབ་བྱེད། བསྐྱབས། སྐྱོབས་ཤིག ཤེས་པ་སོགས་མི་ཤེས་པ་ལྟ་བུར། བརྫུ་བྱ། རྫུ་བྱེད། བརྫུས། རྫུས་ཤིག པགས་པ་དང་མ་དཔེ་ལས། བཤུ་བྱ། བཤུ་བྱེད། བཤུས། བཤུས་ཤིག མཐོ་དམན་སོགས། བསྙམ་བྱ། སྙོམས་བྱེད། བསྙམས། སྙོམས་ཤིག གྲོགས་ངན་སོགས། བརྫད་བྱ། རྫོད་བྱེད། བརྫད། རྫོད་ཅིག སྐྱོན་ནམ་བརྙས་ཐབས་སོགས་ཀྱིས། བསྟེང་བྱ། སྟེང་བྱེད། བསྟེངས། སྟེངས་ཤིག ཁ་སོགས། བཙུམ་བྱ།    ྿ བསུམ་བྱའང་རུང་ངོ་། སུམ་བྱེད། བཙུམས། ཚུམས་ཤིག མེ་ཏོག་སོགས་ཀྱི་ཁ། བསུམ་བྱ། ཟུམ་བྱེད། བཙུམས། ཟུམས་ཤིག བྱ་བ་ངན་པ་སོགས་རྒྱབ་ཏུ། བསྐྱུར་བྱ། སྐྱུར་བྱེད། བསྐྱུརད། སྐྱུརད་ཅིག མཚོན་སོགས་ཀྱིས། བསྣུན་བྱ། སྣུན་བྱེད། བསྣུནད། སྣུནད་ཅིག ལག་པ་སོགས་ཀྱིས། བསྒུལ་བྱ། སྒུལ་བྱེད། བསྒུལད། སྒུལད་ཅིག ཡེ་ཤེས་པ་སོགས། བསྟིམ་བྱ། སྟིམ་བྱེད། བསྟིམས། ཐིམ་ཞིག ྿ ྿ སྟིམས་ཤིག་ཀྱང་རུང་ངོ་།
241.	 སྐྱོན་དང་མཚང་སོགས། བསྔོག་བྱ། སྔོགས་བྱེད། བསྡོགས། སྔོགས་ཤིག། ཁོག་ཅིག གོས་གཤེར་བ་དང་མེ་གཏོགས་སོགས། བསྐམ་བྱ། སྐེམ་བྱེད། བསྐམས། སྐོམས་ཤིག དངུལ་ཊམ་སོགས། བརྣོག་བྱ། རྣོག་བྱེད། བརྣོགས། རྣོགས་ཤིག མཆོད་པ་སོགས། བཤམ་བྱ། ཤོམ་བྱེད།     ྿བཤམས། ཤོམས་ཤིག ཉེས་པ་དང་ཁྲེས་པོ་སོགས། བསྡམ་བྱ། སྡོམ་བྱེད། བསྡམས། སྡོམས་ཤིག སྒྲིབ་པ་དང་རས་ཕྲུག་སོཌ་ཀྱི་རྒྱུ། བསྲབ་བྱ། སྲབ་བྱེད། བསྲབས། སྲབ་ཅིག	ཡོན་ཏན་སོགས། བསྡུར་བྱ། སྡུར་བྱེད། བསྡུརད། སྡུརད་ཅིག མྱུ་གུ་སོགས། བསྐྲུན་བྱ། སྐྲུན་བྱེད། བསྐྲུནད། སྐྲུནད་ཅིག མེ་ལ་ཤིང་དང་རྫས་སོགས། བསྲེག་བྱ། སྲེག་བྱེད། བསྲེགས། སྲེགས་ཤིག ཡི་གེ་དང་གྲོགས་སོཌ་ཕན་ཚུན། བསྡེབ་བྱ། སྡེབ། བསྡེབས། སྡེབས་ཤིག གནོད་འཚེ་སོགས། བཟློག་བྱ། ཟློག་བྱེད། བཟློགས། ཟློག་ཅིག སྐྲ་དང་གོས་ཀྱི་མཐའ་སོགས། བརྫེ་བྱ། བརྫེ་བྱེད། བརྫེས། རྫེས་ཤིག སྨན་གྱི་ཁུ་བ་སོགས། བཀུ་བྱ། བཀུ་བྱེད། བཀུས། ཀུས་ཤིག
242.	ལག་པས་འགྲམ་པ་སོགས་ལ། བཤུད་བྱ། བཤུད་བྱེད། བཤུད། བཤུད་ཅིག སྐྱོན་དང་དྲི་མ་སོགས་ཀྱིས། བསླད་བྱ། སློད་བྱེད། བསླད། སློད་ཅིག རྐང་ལག་སོགས། བསྣད་བྱ། སྣད་བྱེད། བསྣད། སྣད་ཅིག ཟས་སོགས་ཀྱིས་གྲེ་བ། བརྣང་བྱ། རྣོང་བྱེད། བརྣངས། རྣོངས་ཤིག ཡན་ལག་སོགས། བསྐུམ་བྱ། སྐུམ་བྱེད། བསྐུམས། སྐུམས་ཤིག གྲས་དང་ས་གཞི་སོགས། བསྟར་བྱ། སྟར་བྱེད། བསྟརད། སྟརད་ཅིག དྲི་བཟང་གི་ཆུ་སོགས་ཀྱིས། བརླན་བྱ། རློན་བྱེད། བརླནད། རླནད་ཅིག ཐིག་སྐུད་སོགས། བསྒྲིལ་བྱ། སྒྲིལ་བྱེད། བསྒྲིལད། སྒྲིལད་ཅིག པགས་པ་སོགས། བརྒྱང་བྱ། རྒྱོང་བྱེད། བརྒྱངས། རྒྱོངས་ཤིག ལོག་རྟོག་དང་དྲི་མ་སོགས། བསལ་བྱ། སེལད་བྱེད། བསལད། སོལད་ཅིག ལེགས་བཤད་དང་བྱ་བ་སོགས། བརྩམ་བྱ། རྩོམ་བྱེད། བརྩམས། རྩོམས་ཤིག ཐོས་དོན་སོགས། བསམ་བྱ། སེམས་བྱེད། བསམས། སོམས་ཤིག྿ གཤོམ་བྱེད་ཀྱང་རུང་ངོ། བསྲིང་བྱ། སྲིང་བྱེད། བསྲིངས། སྲིངས་ཤིག དགྲ་དང་གནོད་བྱེད་སོགས། བརླག་བྱ། རློག་བྱེད། བརླགས། རློགས་ཤིག
243.	ཆུའི་རྙོག་པ་སོགས། བགྲུང་བྱ། གྲུངས་བྱེད། བགྲུངས། གྲུངས་ཤིག དམ་ཚིག་དང་བཀའ་ཤོག་སོགས། བསྒྲག་བྱ། སྒྲོག་བྱེད། བསྒྲགས། སྒྲོགས་ཤིག དབྱུག་པ་སོགས་ཀྱིས། བརྡེག་བྱ། རྡེག་བྱེད། བརྡེགས། རྡེགས་ཤིག སྲོལ་ངན་སོགས། བསྣུབ་བྱ། སྣུབ་བྱེད། བསྣུབས། སྣུབས་ཤིག ཟོར་དང་མཚོན་སོགས། བརྒྱབ་བྱ། རྒྱོབ་བྱེད། བརྒྱབ། རྒྱོབ་ཅིག གོས་དང་རྫ་བུམ་སོགས། བཟོ་བྱ། བཟོ་བྱེད། བཟོས། བཟོས་ཤིག ཐར་ལམ་དང་གཞན་སོགས་སུ། བཀྲི་བྱ། བཀྲི་བྱེད། བཀྲིས། བཀྲི་ཞིག གནས་སོགས་དང་རླུང་གིས། བསྐྱོད་བྱ། སྐྱོད་བྱེད། བསྐྱོད། སྐྱོད་ཅིག རི་མོ་དང་འབུར་དུ། བདོད་བྱ། བདོད་བྱེད། བདོད། བདོད་ཅིག གནས་སོགས་ནས། བཞེངས་བྱ། བཞེངས་བྱེད། བཞེངས། བཞེངས་ཤིག ཚོགས་པ་དང་དབྱེན་སོགས། བཟླུམ་བྱ། ཟླུམས་བྱེད།    ྿བཟླུམས། ཟླུམ་བྱེད་ཀྱང་རུང་ངོ་། ཟླུམས་ཤིགམཆོག་དང་གོང་དུ། བཀུར་བྱ། བཀུར་བྱེད། བཀུརད། བཀུར་ཞིགདཀའ་བ་དང་སྡུག་བསྔལ་སོགས། བསྲན་བྱ། སྲནབྱེད། བསྲནད། སྲོནད་ཅིག ཚོགས་པའི་ནང་ནས་ཕྱིར། བསྙིལ་བྱ། སྙིལ་བྱེད། བསྙིལད། སྙིལད་ཅིག
244.	གནས་དང་ཡུལ་སོགས་གཞན་ལ། བརྟེན་བྱ། རྟེན་བྱེད། བརྟེནད། རྟེནད་ཅིག རྒྱལ་མཚན་སོགས། བསྒྲེང་བྱ། སྒྲེང་བྱེད། བསྒྲེངས། སྒྲེངས་ཤིག གཞན་ལས་གསེར་དངུལ་སོགས། བསྐྱི་བྱ། སྐྱི་བྱེད། བསྐྱིས། སྐྱིས་ཤིག ས་དང་དཔར་སོགས། བརྐོ་བྱ། རྐོ་བྱེད། བརྐོས། རྐོས་ཤིགམགྲོན་པོ་སོགས་གཞན་དུ། བརྫང་བྱ། རྫོང་བྱེད། བརྫངས། རྫོངས་ཤིགགཞན་ནོར་སོགས། བརྐུ་བྱ། རྐུ་བྱེད། བརྐུས། རྐུས་ཤིག སྔོན་རྗེས་་སོགས་སུ། བརྒྱུག་བྱ། རྒྱུག་བྱེད། བརྒྱུགས། རྒྱུགས་ཤིག གཏམ་སོགས། བཟློ་བྱ། ཟློ་བྱེད། བཟློས། ཟློས་ཤིག རྫས་གཉིས་ལྟ་བུ་གཅིག་ཏུ། བསྲེ་བྱ། སྲེ་བྱེད། བསྲེས། སྲེས་ཤིག བསྔགས་བྱ། བསྔགས་བྱེད། བསྔགས། བསྡགས་ཤིག ཡོན་ཏན་དང་ཆོས་སྲིད་ཀྱི་ལུགས་སོགས། བསླབ་བྱ། སློབ་བྱེད། བསླབས། སློབས་ཤིག འོ་མ་དང་ཇ་ཁུ་སོགས། བསྲུབ་བྱ། སྲུབ་བྱེད། བསྲུབས། སྲུབས་ཤིག མེ་དང་ཉི་མར། བསྲོ་བྱ། སྲོ་བྱེད། བསྲོས། སྲོས་ཤིག ཆོས་དང་གཞུང་དོན་སོགས། བགྲོ་བྱ། བགྲོ་བྱེད། བགྲོས། བགྲོས་ཤིག མིག་སོགས། བསྒྲད་བྱ། བསྒྲད་བྱེད། བསྒྲད། བསྒྲད་ཅིག དམན་པ་སོགས་ལ། བརྙས་བྱ། བརྙས་བྱེད། བརྙས། བརྙས་ཤིག
245.	མནོལ་བ་སོགས། བསང་བྱ། བསང་བྱེད། བསངས། བསངས་ཤིག གོས་དང་ལྷམ་སོགས། བཙེམ་བྱ། ཚེམ་བྱེད། མཙེམས། ཚེམས་ཤིག ཉེ་བ་དང་ལྷ་སོགས། བསྙེན་བྱ། བསྙེན་བྱེད། བསྙེནད། བསྙེནད་ཅིག ལག་པ་དང་རྒྱ་གྲམ་སོགས། བསྣོལ་བྱ། སྣོལ་བྱེད། བསྣོལད། སྣོལ་ཞིག ཆུ་སོགས་དང་གཞན། བརྒལ་བྱ། རྒོལ་བྱེད། བརྒལད། རྒོལད་ཅིག དངོས་པོ་སོགས་ཕན་ཚུན། བརྗེ་བྱ། རྗེ་བྱེད། བརྗེས། རྗེས་ཤིག ཆོ་ག་དང་བུ་སོགས། བསྐྱེད་བྱ། སྐྱེད་བྱེད། བསྐྱེད། སྐྱེད་ཅིགཕྱེ་སོགས་དང་རྐང་པས། བརྫི་བྱ། རྫི་བྱེད། བརྫིས། རྫིས་ཤིག བཀའ་བསྟན་དང་ཡི་གེ་སོགས། བཀླག་བྱ། ཀློག་བྱེད། བཀླགས། ཀློགས་ཤིག གུ་གུལ་སོགས་ཀྱིས། བདུག་བྱ། བདུག་བྱེད། བདུགས། བདུགས་ཤིག རྟ་སོགས། བརྟབ་བྱ། རྟོབ་བྱེད། བརྟབས། རྟོབས་ཤིག རྒྱབ་རྟེན་སོགས་ཀྱིས། བསླུ་བྱ། སླུ་བྱེད། བསླུས། སླུས་ཤིག ཆུ་དང་ཇ་སོགས། བཅུ་བྱ། བཅུ་བྱེད། བཅུས། བཅུས་ཤིག སྒྱུ་ཐབས་ཀྱིས་གཞན། བརྡོད་བྱ། རྡོད་བྱེད། བརྡོད། རྡོད་ཅིག གྲོགས་སོགས། བཤེས་བྱ། བཤེས་བྱེད། བཤེས། བཤེས་ཤིག མཇུག་མ་དང་ཁ་ཚར་སོགས། བསྣར་བྱ། སྣར་བྱེད། བསྣརད། སྣརད་ཅིག དགྲ་བོ་དང་འཁོར་བ་སོགས་ལས། བསྒྲལ་བྱ། སྒྲོལ་བྱེད། བསྒྲལད། སྒྲོལད་ཅིག
246.	བཟང་ངན་སོགས། བརྟག་བྱ། རྟོག་བྱེད། བརྟགས། རྟོགས་ཤིག ཆོས་སོགས་དང་ཆོས་ཀྱིས། བསྒྱུར་བྱ། སྒྱུར་བྱེད། བསྒྱུརད། སྒྱུརད་ཅིག ལྷའི་སྔགས་སོགས། བཟླ་བྱ། ྿ཟློ་བྱེད། བཟླས། ཟློས་ཤིག྿   བཟླས་བྱའི་སྔགས་ཀྱིས་ཞེས་པ་མང་པོ་ཡོད་པས་ཡི་གེ་མ་དག་གམ་བཟླས་བྱ་ཞེས་ཐོབ་པ་ཡོད་པར་བརྟག་དགོས་སམ་སྙམ་མོ། བསྟབ་བྱ། སྟོབ་བྱེད། བསྟབས། སྟོབ་ཅིག བུ་སོགས་དང་སྤྱན་རས་ཀྱིས། བཙའ་བྱ། བཙའ་བྱེད། བཙས། བཙས་ཤིགགདན་དང་འདིར། བསྡད་བྱ། སྡོད་བྱེད། བསྡད། སྡོད་ཅིག ཡོན་ཏན་སོགས། བརྙེས་བྱ། བརྙེས་བྱེད། བརྙེས། བརྙེས་ཤིག ཡོ་བྱད་སོགས། བསྙུང་བྱ། སྙུང་བྱེད། བསྙུངས། སྙུངས་ཤིག ནད་ཀྱིས་སྐུ་སོགས། བསྙུང་བྱ། བསྙུང་བྱེད། བསྙུངས། བསྙུངས་ཤིག སྐུ་སོགས། བལྟམས་བྱ། བལྟམས་བྱེད། བལྟམས། བལྟམས་ཤིག དངུལ་དང་དོང་ཚེ་ལྟ་བུ་སོགས་ཕན་ཚུན། བསྣོར་བྱ། སྣོར་བྱེད། བསྣོརད། སྣོར་ཞིག དུག་སོགས་ཀྱིས། བརྒྱལ་བྱ། བརྒྱལ་བྱེད། བརྒྱལད། བརྒྱལ་ཞིག གཏེའུ་དང་བགེགས་སོགས། བསྐྲད་བྱ། སྐྲོད་བྱེད། བསྐྲད། སྐྲོད་ཅིག ལོངས་སྤྱོད་སོགས་ལ། བརྣབ་བྱ། བརྣབ་བྱེད། བརྣབས། བརྣོབ་ཅིག
247.	མཆོད་པ་སོགས། བཞེས་བྱ། བཞེས་བྱེད། བཞེས། བཞེས་ཤིག རང་གནས་སོགས་སུ། བཞུད་བྱ། བཞུད་བྱེད། བཞུད། བཞུད་ཅིག གདུང་བ་སོགས་ཀྱིས། བཤུམ་བྱ། བཤུམ་བྱེད། བཤུམས། བཤུམ་ཞིག རྟ་སོགས། བརྟོད་བྱ། རྟོད་བྱེད། བརྟོད། རྟོད་ཅིག ལུག་སོགས། བཤའ་བྱ། བཤའ་བྱེད། བཤས། བཤས་ཤིག མགྲོན་པོ་སོགས་དང་སྔོན་དུ། བསུ་བྱ། བསུ་བྱེད། བསུས། བསུ་ཞིག ནས་སྲན་སོགས། བརྔོད་བྱ། རྔོད་བྱེད། ྿བརྔོས། ྿ བརྔོ་བྱ་རྔོས་བྱེད་རྔོ་བྱེད་ཀྱང་རུང་ངམ་སྙམ་མོ། རྔོས་ཤིག ཤིང་སོགས། བཞོག་བྱ། ཞོགས་བྱེད། བཞོགས། ཞོགས་ཤིག གྲངས་སོགས། བགྲང་བྱ། གྲངས་བྱེད། བགྲངས། འདྲོངས་ཤིག ཆོས་ལ། བརྩོན་བྱ། བརྩོན་བྱེད། བརྩོནད། བརྩོནད་ཅིག མི་བསྲུན་པ་སོགས། བསྡིག་བྱ། སྡིག་བྱེད། བསྡིགས། སྡིགས་ཤིག རྐང་པ་སོགས་ཀྱིས། བགོམ་བྱ། གོམ་བྱེད། བགོམས། གོམ་ཞིག མེ་ཏོག་དང་འབུ་སོགས། བསྙབ་བྱ། སྙོབ་བྱེད། བསྙབས། སྙོབས་ཤིག ཤིང་དང་འབྲུ་སོགས། བཅེར་བྱ། ཅེར་བྱེད། བཅོརད། ཅེརད་ཅིག རྡོ་པ་དང་ཊམ་ཀ་སོགས། བསློག་བྱ། སློག་བྱེད། བསློགས། སློགས་ཤིག བུ་ལོན་དང་རྗེས་སོགས། བསྙེག་བྱ། སྙེག་བྱེད། བསྙེགས། སྙོགས་ཤིག ཐི་ཀུ་སོགས་ཀྱིས། བསྐྲབ་བྱ། སྐྲོབ་བྱེད། བསྐྲབས། སྐྲོབས་ཤིག ཤིང་སོགས། བཀུག་བྱ། གུག་བྱེད། བཀུག་གུག་ཅིག
248.	བསྐྱ་བྱ། སྐྱས་བྱེད། བསྐྱས། སྐྱས་ཤིག གནས་སུ། བསྟི་བྱ། བསྟི་བྱེད། བསྟིས། སྟིས་ཤིག སྣོད་སོགས། བཟེད་བྱ། བཟེད་བྱེད། བཟེད། བཟེད་ཅིག བལ་སོགས། བསེད་བྱ། བསེད་བྱེད། བསེད། སེད་ཅིག སྒེག་ཉམས་ཀྱི། བསྙེམ་བྱ། སྙེམས་བྱེད། བསྙེམས། སྙེམས་ཤིག ལྷ་ཁང་དང་རྟེན་ལ། བསྐོར་བྱ། སྐོར་བྱེད། བསྐོརད། སྐོརད་ཅིག ཁྲབ་རྨོག་ལྟ་བུ་སོགས། བསྐོན་བྱ། སྐོན་བྱེད། བསྐོནད། སྐོནད་ཅིག དུས་སོགས། བསྒྱང་བྱ། སྒྱང་བྱེད། བསྒྱངས། སྒྱངས་ཤིག ལུས་སྲོག་སོགས་ལ། བརྔམ་བྱ། རྔོམ་བྱེད། བརྔམས། རྔོམ་ཞིག ཁང་པ་སོགས། བརྡིབ་བྱ། རྡིབ་བྱེད། བརྡིབས། རྡིབས་ཤིག གྲལ་དང་མདུན་སོགས། བརྣུར་བྱ། རྣུར་བྱེད། བརྣུརད། རྣུརད་ཅིག དུས་དང་སྣག་ཚོགས་སོགས། བསྣུར་བྱ། སྣུར་བྱེད། བསྣུརད། སྣུརད་ཅིག གྲིབ་དང་སྟབས་སོགས། བཟབ་བྱ། བཟབ་བྱེད། བཟབས། བཟོབ་ཅིག འབྲུ་སོགས། བཤར་བྱ། བཤར་བྱེད། བཤརད། བཤར་ཞིག ཟས་སོགས། བསྙོད་བྱ། སྙོད་བྱེད། བསྙོད། སྙོད་ཅིག ཐུར་མ་སོགས་ཀྱིས། བསུར་བྱ། བསུར་བྱེད། བསུརད། སུརད་ཅིག མིག་སོགས། བཅར་བྱ། བཅོར་བྱེད། བཅརད། བཅོརད་ཅིག རྟ་སོགས། བཞོན་བྱ། ཞོན་བྱེད། བཞོནད། ཞོནད་ཅིག མྱ་ངན་སོགས་ལས། བཟླ་བྱ། ཟླ་བྱེད། བཟླས། ཟློ་ཞིག ཟས་སོགས་དང་གཅིག་ཏུ། བསྒོང་བྱ། སྒོང་བྱེད། བསྒོང། སྒོངས་ཤིག ཕན་ཚུན། བསྒྲིན་བྱ། སྒྲིན་བྱེད། བསྒྲིནད། སྒྲིནད་ཅིག
249.	ལྷུང་བཟེད་སོགས། བསྙིག་བྱ། སྙིག་བྱེད། བསྙིགས། སྙིགས་ཤིག ཚིག་དོན་སོགས་ལ། བསྙོན་བྱ། སྙོན་བྱེད། བསྙོནད། སྙོནད་ཅིག གྲོ་ནས་སོགས། བསྙོར་བྱ། སྙོར་བྱེད། བསྙོརད། སྙོར་ཞིགསླར་ཡང་། བསྟུད་བྱ། སྟུད་བྱེད། བསྟུད། སྟུད་ཅིག ནོར་རྫས་སོགས། བསྲི་བྱ། སྲི་བྱེད། བསྲིས། སྲིས་ཤིག དགེ་ཆོས་སོགས་ལ། བརྟུན་བྱ། རྟུན་བྱེད། བརྟུནད། རྟུནད་ཅིག མཐང་གོས་སོགས། བརྩེང་བྱ། རྩེང་བྱེད། བརྩེངས། རྩེངས་ཤིག ཇ་སོགས། བསྐོལ་བྱ། སྐོལ་བྱེད། བསྐོལད། སྐོལད་ཅིག ལོགས་དང་ཟུར་དུ། བཀོལ་བྱ། བཀོལ་བྱེད། བཀོལད། བཀོལད་ཅིག གནོད་པ་སོགས་ལ། བཀོན་བྱ། བཀོན་བྱེད། བཀོནད། བཀོནད་ཅིག སྤ་སོགས། བཀོང་བྱ། བཀོང་བྱེད། བཀོངས། བཀོང་ཞིག འབུལ་རྫས་སོགས། བགོ་བྱ། བགོད་བྱེད། བགོས། བགོད་ཅིག བྲོ་དང་རྐང་སྟབས་སོགས། བསྐྲབ་བྱ། སྐྲབ་བྱེད། བསྐྲབས། སྐྲབས་ཤིག ཞོ་དང་ཌ་མ་རུ་སོགས། བསྐྲོག་བྱ། སྐྲོག་བྱེད། བསྐྲོགས། སྐྲོགས་ཤིག རླན་སོགས་ཀྱིས། བཅིར་བྱ། བཅིར་བྱེད། བཅིརད། བཅིར་ཞིག སོ་ཡིས་བཅའ་བ་སོགས། བཅེམ་བྱ། བཅེམ་བྱེད། བཅེམས། བཅེམ་ཞིག རྐང་ལག་སོགས། བརྙོང་བྱ། རྙོང་བྱེད། བརྙོངས། རྙོངས་ཤིག   ྿ དོན་གཞན་དང་མི་འཁྲུལ་ཚེ་བརྙང་སོགས་རུང་ངོ་། ཕྱེ་སོགས། བསྣོ་བྱ། སྣོ་བྱེད། བསྣོས། སྣོས་ཤིགགོས་སོགས་ཀྱིས་ཕྱི་ནང་། བསླག་བྱ། སློག་བྱེད། བསླགས། སློགས།
250.	ལག་པ་སོགས། བསྙལ་བྱ། སྙོལ་བྱེད། བསྙལད། སྙལད་ཅིག ཆང་ཕབ་སོགས། བསྙལ་བྱ། སྙོལ་བྱེད། བསྙལད། སྙོལ་ཞིག རྡོ་བ་སོགས། བསྒྲུག་བྱ། སྒྲུག་བྱེད། བསྒྲུགས། སྒྲུགས་ཤིག ཤ་སོགས། བཙབ་བྱ། ཙོབ་བྱེད། བཙབས། ཙོབས་ཤིག མེས། བཞུར་བྱ། ཞུར་བྱེད། བཞུརད། ཞུརད་ཅིག ནོར་དང་ང་རྒྱལ་སོགས་ཀྱིས། བརྒྱག་བྱ། རྒྱགས་བྱེད། བརྒྱགས། རྒྱགས་ཤིག མེ་སོགས་ལ། བཤུར་བྱ། བཤུར་བྱེད། བཤུརད། ཤུརད་ཅིག ཁང་པ་སོགས། བཤིག་བྱ། ཤིགས་བྱེད། བཤིགས། ཤིགས་ཤིག ཐག་པ་སོགས་ཀྱིས། བཅིང་བྱ། འཆིང་བྱེད། བཅིངས། ཆིངས་ཤིག ཕྱེ་སོགས། བཏག་བྱ། འཐག་བྱེད། བཏགས། ཐོགས་ཤིག ནོར་རྫས་སོགས། བཙོང་བྱ། འཚོང་བྱེད། བཙོངས། ཚོངས་ཤིག རྐང་ལག་སོགས། བཀྱིག་བྱ། འཁྱིགས་བྱེད། བཀྱིགས། ཁྱིགས་ཤིག མཎི་སོགས། བགྲང་བྱ། འདྲེན་བྱེད། བགྲངས། འདྲོངས་ཤིག རང་སེམས་དང་ལུས་ལ། བཅང་བྱ། འཆང་བྱེད། བཅངས། ཆོངས་ཤིག རྒྱུ་ནོར་སོགས། བཙལ་བྱ། འཚོལ་བྱེད། བཙལད། ཚོལད་ཅིག སྒྲུབ་ཆུ་སོགས་ཀྱིས། བཀྲུ་བྱ། འཁྲུ་བྱེད། བཀྲུས། ཁྲུས་ཤིག མགོ་བོ་སོགས། བཀད་བྱ། འགས་བྱེད། བཀས། ཁོས་ཤིག ཕན་ཚུན། བསྒྲོད་བྱ། སྒྲོད་བྱེད། བསྒྲོད། སྒྲོད་ཅིག ཟས་སོགས་ཁར། བསྙོག་བྱ། སྙོག་བྱེད། བསྙོགས། སྙོགས་ཤིག དམ་ཚིག་སོགས་ལ། བཏག་བྱ། འཐོག་བྱེད། བཏགས། ཐོགས་ཤིག
251.	སྣོད་དང་རྡོ་བ་སོགས། བཅག་བྱ། འཆོག་བྱེད། བཅགས། ཆོགས་ཤིག སྙིགས་མ་སོགས་ཚགས་ཀྱིས། བཙག་བྱ། འཚག་བྱེད། བཙགས། ཚོགས་ཤིག གཅིག་གཅིག་ལ་ཁ་ལག་སོགས་ཀྱིས། བཙོག་བྱ། འཚོག་བྱད། བཙོགས། ཙོགས་ཤིག   ྿ ཚོགས་ཤིག་ཀྱང་རུང་ངོ། ལྷུང་བ་སོགས། བཅབ་བྱ། འཆབ་བྱེད། བཅབས། ཆོབས་ཤིགགཏོར་མ་སོགས། བཅོ་བྱ། འཆོས་བྱེད། བཅོས། ཆོས་ཤིག ཞབས་སོགས་ལ། བཏུད་བྱ། འདུད་བྱེད། བཏུད། འདུད་ཅིག རྐུན་མ་སོགས། བདའ་བྱ། འདེད་བྱེད། བདས། དོས་ཤིག   ྿ ྿ དེད་ཅིག་ཀྱང་རུང་ངོ་། ཆོས་དང་གཏམ་སོགས། བཤད་བྱ། འཆད་བྱེད། བཤད། ཤོད་ཅིག གདན་སོགས། བཏིང་བྱ། འདིངས་བྱེད། བཏིངས། ཐིངས་ཤིག ནང་དུ། བཙང་བྱ། འཚངས་བྱེད། བཙངས། ཚངས་ཤིག འོ་མ་སོགས། བཞོ་བྱ། འཇོ་བྱེད། བཞོས། ཞོས་ཤིག གནས་སོགས། བཅའ་བྱ། འཆའ་བྱེད། བཅས། ཆོས་ཤིག ལག་པ་སོགས་ཀྱིས། བཙིར་བྱ། འཚིར་བྱེད། བཙིརད། ཚིརད་ཅིག འཕྲིན་ལས་སོགས། བཅོལ་བྱ། འཆོལ་བྱེད། བཅོལད། ཆོལད་ཅིག ཁྲད་དང་ཆད་པ་སོགས། བཀལ་བྱ། འཁེལ་བྱེད། བཀལད། ཁེལད་ཅིག དོན་མེད་པའི་ངག་སོགས། བཀྱལ་བྱ། འཁྱལ་བྱེད། བཀྱལད། ཀྱལད་ཅིག གཡོག་སོགས་སུ། བཀོལ་བྱ། འཁོལ་བྱེད། བཀོལད། ཁོལ་ཞིག མར་སོགས། བཞུ་བྱ། ཞུ་བྱེད། བཞུས། ཞུས་ཤིག གྱེན་དུ། བཏེག་བྱ། འདེགས་བྱེད། བཏེགས། ཐེགས་ཤིག
252.	ཆོས་གོས་སོགས་ལུས་ལ། བགོ་བྱ། གོ་བྱེད། བགོས། གོས་ཤིག རྩ་བ་སོགས། བཀོག་བྱ། དགོག་བྱེད། བཀོགས། གོག་ཅིག སྣོད་སོགས། བཀང་བྱ། འགེངས་བྱེད། བཀང་། ཁོངས་ཤིག མང་པོ་ནང་ནས། བདམ་བྱ། འདེམས་བྱེད། བདམས། དེམས་ཤིག གཞན་ལ་ནོར་སོགས། བསབ་བྱ། གསོབ་བྱེད། བསབས། སོབ་ཅིག མཆོད་པ་སོགས། བཤམ་བྱ། གཤོམ་བྱེད། བཤམས། ཤོམས་ཤིག དགེ་བ་དང་བསོད་ནམས་སོགས། བསག་བྱ། གསོག་བྱེད། བསགས། སོག་ཅིག གད་མོ་སོགས། བགད་བྱ། དགོད་བྱེད། བགད། དགོད་ཅིག གནམ་སྒྲ་སོགས། བལྡིར་བྱ། ལྡིར་བྱེད། བལྡིར། ལྡིརད་ཅིག ཆང་སོགས་ཀྱིས། བཟི་བྱ། བཟི་བྱེད། བཟི། བཟི་ཞིག དཀའ་སྤྱད་སོགས། བཟོད་བྱ། བཟོད་བྱེད། བཟོད། བཟོད་ཅིག འོད་ཟེར་སོགས། བཀྱེ་བྱ། འགྱེ་བྱེད། བཀྱེས། བཀྱེ་ཞིག ྿ འགྱེད་བྱེད་དང་ཀྱེས་ཤིག་ཀྱང་རུང་ངོ་། སྣོམས་ཤིག དུག་མཚོན་སོགས་ཀྱིས། བཀྲོང་བྱ། ཀྲོངས་བྱེད། བཀྲོངས། གྲོངས་ཤིག རྟེན་དང་ཞབས་པད་སོགས། བརྟན་བྱ། བརྟན་བྱེད། བརྟནད། བརྟནད་ཅིག ཕན་ཞིང་བརྩེ་བས། བསྟང་བྱ། སྟངས་བྱེད། བསྟངས། སྟོངས་ཤིག མདའ། བཀང་བྱ། འགེངས་བྱེད། བཀངས། གེངས་ཤིག ལམ་སོགས། བཀག་བྱ། བགགས་བྱེད། བཀགས། གོགས་ཤིག
253.	ཁོང་ཁྲོས་པས་ངོ་འཛུམ། བསྙེར་བྱ། སྙེར་བྱེད། བསྙེརད། སྙེརད་ཅིག ཤ་རུས་སོགས། བཏོག་བྱ། འཐོག་བྱེད། བཏོགས། ཐོགས་ཤིག ཞབས་ཀྱིས། བཅག་བྱ། འཆག་བྱེད། བཅགས། ཆོགས་ཤིག དོན་མེད་དུ་ཐོ་སོགས། བཙམ་བྱ། འཚམས་བྱེད། བཙམས། ཚམས་ཤིག རྟ་སོགས། བཅིབ་བྱ། འཆིབ་བྱེད། བཅིབས། ཆིབས་ཤིག གོས་དར་སོགས་ཀྱིས། བཏུམ་བྱ། འཐུམ་བྱེད། བཏུམས། ཐུམས་ཤིག ཤ་སོགས། བཙོ་བྱ། འཚོད་བྱེད། བཙོས། ཚོས་ཤིག ཉམས་མ་ཚོར་བར། བཞབ་བྱ། འཇབ་བྱེད། བཞབས། བཞོབ་ཅིག ྿ འཇབ་ཅིག་ཀྱང་རུང་ངོ་། ཁྲིམས་སོགས། བཅའ་བྱ། འཆོས་བྱེད། བཅོས། ཆོས་ཤིག ཇ་ཆང་སོགས། བཏུང་བྱ། འཐུང་བྱེད། འཐུངས། ཐུངས་ཤིག ྿ ྿ བཏུངས་བྱ་ཀྱང་རུང་ངོ་། དུས་དང་ཡུན་སོགས། བགྱང་བྱ། འགྱངས་བྱེད། བགྱངས། ྿ ྿ ྿ བརྒྱངས་ཟིན་ཀྱང་རུང་སྐབས་ཡོད་དོ། འགྱངས་ཤིག སྐུད་པ་སོགས། བཀལ་བྱ། འཁལ་བྱེད། བཀལད། ཁེལད་ཅིག ཚིག་གཏམ་གྲོས་སོགས། བཤེར་བྱ། བཤེར་བྱེད། བཤེརད། བཤེར་ཞིག འཕྲང་དང་རིམ་པར་སོགས། བཤར་བྱ། བཤོར་བྱེད། བཤརད། བཤོརད་ཅིགའཇུར་མིག་དང་དཀའ་གནས་སོགས་ལ། བཅུར་བྱ། འཇུར་བྱེད། བཅུརད། ཅུརད་ཅིག
254.	༼ག༽སྲོག་དང་དོན་ཐག་སོགས། གཅད་བྱ། གཅོད་བྱེད། བཅད། ཆོད་ཅིག མེའི་ཆེད་གཙུབ་ཤིང་སོགས། གཙུབ་བྱ། གཙུབ་བྱེད། བཙུབས། གཙུབ་ཅིག འོད་དང་ནོར་སོགས་ཀྱིས། གཏམས་བྱ། གཏམས་བྱེད། གཏམས། གཏམས་ཤིག ཆོས་སོགས། གསུང་བྱ། གསུང་བྱེད། གསུངས། གསུང་ཞིག ཤིང་དང་གོང་བུ་སོགས། གསེ་བྱ། གསེ་བྱེད། གསེས། སེས་ཤིག སྙན་གྱིས་བཤད་དོན་སོགས། གསན་བྱ། གསོན་བྱེད། གསནད། གསོནད་ཅིག བླ་མ་ལས་ཆོས་སོགས། གསན་བྱ། གསན་བྱེད། གསནད། གསནད་ཅིག དྲག་སྔགས་སོགས་ཀྱིས། གཟིར་བྱ། གཟིར་བྱེད། གཟིརད། གཟིར་ཞིག སྦྱིན་པ་སོགས། གཏང་བྱ། གཏོང་བྱེད། བཏང་། ཐོངས་ཤིག རང་གཞན་ལ། གཅེས་བྱ། གཅེས་བྱེད། གཅེས། གཅེས་ཤིག སྔུག་བསྔལ་སོགས་ཀྱིས། གདུང་བྱ། གདུང་བྱེད། གདུངས། གདུང་ཞིག མལ་དུ། གཟིམས་བྱ། གཟིམས་བྱེད། གཟིམས། གཟིམས་ཤིག ཕྱག་མཚན་སོགས། གདེང་བྱ། གདེང་བྱེད། གདེངས། གདེངས་ཤིག བཟའ་བའི་ཟས་དང་ས་སོགས། གཡོ་བྱ། གཡོ་བྱེད། གཡོས། གཡོས་ཤིག ལུས་སྲོག་ལ། གཟན་བྱ། གཟན་བྱེད། གཟནད། གཟན་ཞིག
255.	གཞན་གྱི་ལག་སོགས་ནས། གཡར་བྱ། གཡོར་བྱེད། གཡརད། གཡོརད་ཅིག ལུག་སོགས། གསད་བྱ། གསོད་བྱེད། བསད། སོད་ཅིག ཤིང་སོགས་སྟ་རེ་ལྟ་བུས། གཏུབ་བྱ། གཏུབ་བྱེད། གཏུབས། ཏུབས་ཤིག བདེན་རྫུན་གྱི་དོན་སོགས། གཞིག་བྱ། གཞིག་བྱེད། གཞིགས། གཞིག་ཅིག མགོ་སོགས། གཏུམ་བྱ། གཏུམ་བྱེད། གཏུམས། ཐུམས་ཤིག རྒྱུད་དང་རང་བཞིན་སོགས། གཏུམ་བྱ། གཏུམ་བྱེད། གཏུམ། གཏུམ་ཞིག ཁ་སོགས། གདང་བྱ། གདང་བྱེད། གདངས། གདོངས་ཤིག སྨན་དང་ཇ་ཁུ་སོགས། གདུ་བྱ། གདུ་བྱེད། གདུས། གདུ་ཞིག ཆོས་ཕྱོགས་སུ། གཞེན་བྱ། གཞེན་བྱེད། གཞེནད། གཞེན་ཞིག བཤེས་གཉེན་དམ་པ་སོགས། གཞེར་བྱ། གཞེར་བྱེད། གཞེརད། གཞེར་ཞིག རལ་བ་སོགས། གསིག་བྱ། གསིག་བྱེད། བསིགས། སིགས་ཤིག   ྿ བསིག་ཀྱང་རུང་ངོ་། སྲོལ་དང་བཅའ་ཁྲིམས་སོགས། གཙུག་བྱ། གཙུག་བྱེད། བཙུགས། ཚུགས་ཤིག བླ་གོས་སོགས་ཕྲག་པར་གཟར་བྱ། གཟར་བྱེད། བཟརད། གཟརད་ཅིག ནོར་རྫས་སོགས་གཞན་ལ། གཏམ་བྱ། གཏམ་བྱེད། གཏམས། ཏམས་ཤིག གཅིན། གཅི་བྱ། གཅི་བྱེད། གཅིས། གཅི་ཞིག ཁྲག་སོགས། གཏར་བྱ། གཏར་བྱེད། གཏརད། གཏར་ཞིག
256.	རྒྱ་མཚོ་དང་ཆོས་ཉིད་སོགས་ལ། གཞོལ་བྱ། གཞོལ་བྱེད། གཞོལད། གཞོལ་ཞིག ངལ་དུབ་སོགས། གསོ་བྱ། གསོ་བྱེད། བསོས། སོས་ཤིག ཆས་རྒྱན་སོགས་ཀྱིས། གཞབས་བྱ། གཞབས་བྱེད། གཞབས། གཞབས་ཤིག དྲུང་དུ། གཏུག་བྱ། གཏུག་བྱེད། གཏུགས། གཏུགས་ཤིག དགོན་པ་དང་དམ་ཚིག་སོགས་ལ། གནས་བྱ། གནས་བྱེད། གནས། གནས་ཤིག དོན་སོགས། གཉེར་བྱ། གཉེར་བྱེད། གཉེརད། གཉེར་ཞིག དགོས་དོན་སོགས་ལ། གཡེལ་བྱ། གཡེལ་བྱེད། གཡེལད། གཡེལ་ཞིག རྒྱུ་ནོར་སོགས། གསོག་བྱ། གསོག་བྱེད། བསོགས། གསོགས་ཤིག ྿གསོག་ཅིག་ཀྱང་རུང་ངོ་། གོང་ངམ་གྱེན་དུ། གདེག་བྱ། གདེག་བྱེད། བཏེགས། ཐེགས་ཤིག གཏོལ་མེད་པའི་ཕྱོགས་སུ། གཡེང་བྱ། གཡེང་བྱེད། གཡེངས། ཡེངས་ཤིག ལྕག་སོགས་ཀྱིས། གཞུ་བྱ། གཞུ་བྱེད། གཞུས། གཞུས་ཤིག སྒོ་ང་དང་རྡོ་སོགས། གཅོག་བྱ། གཅོག་བྱེད། བཅག གཅོག་ཅིག ན་བཟའ་སོགས་ཀྱིས། གཡོག་བྱ། གཡོག་བྱེད། གཡོགས། གཡོགས་ཤིག ཆོས་སྤོང་སོགས་ཀྱི་ལས་ལ། གཟབ་བྱ། གཟབ་བྱེད། གཟབས། གསོབ་ཅིག གྲུབ་མཐའ་སོགས་ཀྱི་སྲོལ་ལག་ཏུ། གཏོད་བྱ། གཏད་བྱ། གཏོད་བྱེད། གཏོད་བྱེད། བཏོད། གཏད། བཏོད་ཅིག གཏོད་ཅིག
257.	ཡུལ་སོགས་སུ་རྟོག་དཔྱོད་ཀྱིས། གཉུལ་བྱ། གཉུལ་བྱེད། གཉུལད། གཉུལ་ཞིག སྲི་སོགས་དང་འོག་ཏུ། གནན་བྱ། ྿མནན་བྱ་ཡང་རུང་ངོ་། གནོན་བྱ། མནནད། ནོནད་ཅིག བསྟན་པ་དང་དཀྱིལ་འཁོར་སོགས་ལ། གཞུག་བྱ། གཞུག་བྱེད། བཅུག ཆུག་ཅིག གྲལ་སོགས་སུ། གཤིབ་བྱ། གཤིབ་བྱེད། གཤིབས། ཤིབས་ཤིག	གཅུགས་བྱེད། གཅུགས། གཅུགས་ཤིག སྡེ་དང་ཁྱིམ་སོགས་ལ། གཏག་བྱ། གཏོག་བྱེད། བཏགས། ཐོགས་ཤིག གཏམ་དང་ཆོས་དོན་སོགས། གདས་བྱ། གདས་བྱེད། གདས། གདས་ཤིག ལུས་སེམས་ལ། གནོད་བྱ། གནོད་བྱེད། གནོད། གནོད་ཅིག མཆོད་རྫས་སོགས། བཤམ་བྱ། གཤོམ་བྱེད། བཤམས། ཤོམས་ཤིག གདན་སོགས། གདིང་བྱ། འདིང་བྱེད། བཏིངས། ཏིངས་ཤིག ཁོངས་དང་སྡེར། གཏོགས་བྱ། གཏོགས་བྱེད། གཏོགས། གཏོགས་ཤིག དུས་དང་ཡུན་དུ། གཞེས་བྱ། གཞེས་བྱེད། གཞེས། གཞེས་ཤིག ཆུ་སོགས། གཤོ་བྱ། གཤོ་བྱེད། བཤོས། ཤོས་ཤིག མདའ་དར་སོགས། གཡབ་བྱ། གཡོབ་བྱེད། གཡབས། ཡོབས་ཤིག སྡིག་ལྟུང་སོགས་ལས་ཀྱིས། གནོང་བྱ། གནོང་བྱེད། གནོངས། ནོངས་ཤིག སྤྱན་སོགས་ཀྱིས། གཟིགས་བྱ། གཟིགས་བྱེད། གཟིགས། གཟིགས་ཤིག
258.	དབྱུག་པ་སོགས། གཟས་བྱ། གཟས་བྱེད། གཟས། གཟས་ཤིག ང་རྒྱལ་སོགས་ཀྱིས་གཞན་ལ། གཡས་བྱ། གཡས་བྱེད། གཡས། གཡས་ཤིག དུ་བ་དང་སྤྲིན་སོགས། གཏིབ་བྱ། གཏིབ་བྱེད། གཏིབས། ཏིབས་ཤིག སྙིང་གཏམ་སོགས། གསོང་བྱ། གསོང་བྱེད། གསོངས། གསོང་ཞིག མིག་སོགས་ནང་དུ་ཤིང་ཐུར་སོགས་ཀྱིས། གཏུར་བྱ། གཏུར་བྱེད། གཏུརད། ཏུརད་ཅིག སིལ་ཁྲོལ་སོགས། གསིལ་བྱ། གསིལ་བྱེད། བསིལད། སིལད་ཅིག ཆ་ཤས་དུམ་བུར། གསིལ་བྱ། གསིལ་བྱེད། གསིལད། གསིལ་ཞིག བཟའ་གཏུང་གི་ཕྱིར། གཉག་བྱ། གཉོག་བྱེད། བཉགས། ཉོགས་ཤིག བྲག་དང་ཤིང་སོགས། གཤག་བྱ། གཤོག་བྱེད། གཤགས། གཤོག་ཅིག དངུལ་ཁབ་སོགས་ཀྱིས། གཙག་བྱ། གཙག་བྱེད། བཙགས། གཙོགས་ཤིག རྭ་དང་རལ་ཁ་སོགས་ལས། གཟུར་བྱ། གཟུར་བྱེད། བཟུརད། ཟུརད་ཅིག གམ་དུ། གཅར་བྱ། གཅར་བྱེད། བཅརད། གཅོརད་ཅིག ཞུ་དོན་སོགས། གསོལ་བྱ། གསོལད་བྱེད། གསོལད། གསོལད་ཅིག རྣམ་རྟོག་དང་གྲོང་སོགས། གཞོམ་བྱ། གཞོམ་བྱེད། བཅོམ། ཆོམས་ཤིག བདག་པོ་སོགས་སུ། གཟུང་བྱ། གཟུང་བྱེད། བཟུང་། ཟུངས་ཤིག གོ་རིམ་དང་གྲལ་སོགས། གཞིབ་བྱ། གཞིབ་བྱེད། གཞིབས། ཞིབས་ཤིག ཕུགས་དང་དཀའ་སར། གཅུར་བྱ། གཅུར་བྱེད། གཅུརད། ཆུརད་ཅིག སྐེ་དང་གཡས་གཡོན་དུ། གཅུ་བྱ། གཅུ་བྱེད། གཅུས། ཅུས་ཤིག
259.	རྔ་སྦུབ་སོགས། གཤང་བྱ། གཤང་བྱེད། གཤངས། གཤོང་ཞིག ྿ འདི་བོན་པོའི་སྐད་ཤན་ཤར་རམ་་སྣམ་མོ། སྨད་པའི་ཕྱིར་ཟུར་གྱི། གཤུང་བྱ། གཤུང་བྱེད། གཤུངས། ཤུངས་ཤིག འཕྲང་དང་རིམ་པར། གཤར་བྱ། གཤོར་བྱེད། བཤརད། གཤོར་ཞིག ལག་པ་སོགས། གཡུག་བྱ། གཡུག་བྱེད། གཡུགས། ཡུགས་ཤིག སྣོད་སོགས་ནས་མར། གཟག་བྱ། ཟགས་བྱེད། གཟགས ཟགས་ཤིག རི་དྭགས་སོགས། གཤོར་བྱ། གཤོར་བྱེད། གཤོརད། གཤོར་ཞིག ཆར་ཆུ་སོགས་ཀྱི། གཤེར་བྱ། གཤེར་བྱེད། གཤེརད། གཤེར་ཞིག སེ་གོལ་སོགས། གཏོག་བྱ། གཏོག་བྱེད། གཏོགས། ཏོགས་ཤིག རྡོ་རྗེ་སོགས། གསོར་བྱ། གསོར་བྱེད། གསོརད། གསོརད་ཅིག དམ་བཅའ་དང་གནས་སོགས་སུ། གཞག་བྱ། འཇོག་བྱེད། བཞག ཞོག་ཅིག ཚོགས་དང་ནང་དུ། གཞུག་བྱ། འཇུག་བྱེད། བཅུག ཆུགས་ཤིག བཀའ་བསྟན་གྱི་མན་ངག་སོགས། གདམས་བྱ། འདོམས་བྱེད། གདམས། འདོམས་ཤིག བློ་དང་ལག་ཏུ། གཟུང་བྱ། འཛིནད་བྱེད། བཟུང་། ཟུངས་ཤིག གདུང་མ་སོགས། གདེག་བྱ། འདེགས་བྱེད། བཏེགས། ཐེགས་ཤིག མིང་དང་སྙན་ཤལ་སོགས། གདགས་བྱ། འདོགས་བྱེད། བཏགས། ཐོགས་ཤིག སྨོན་ལམ་དང་ས་བོན་སོགས། གདབ་བྱ། འདེབས་བྱེད། བཏབ། ཐོབས་ཤིག ནད་སོགས། གསོ་བྱ། འཚོ་བྱེད། གསོས། སོས་ཤིག
260.	ཚོགས་པའི་ནང་ནས་དང་ཁ་ཏོན་སོགས། གདོན་བྱ། འདོན་བྱེད། བཏོནད། ཐོནད་ཅིག འབྱུང་པོ་དང་རྫས་ངན་གྱིས། གདོན་བྱ། འདོན་བྱེད། གཏོནད། གདོནད་ཅིག ཐགས་དང་སྔགས་དང་ཐབས་སོགས་ཀྱིས། གཅུན་བྱ། འཇུན་བྱེད། བཅུནད། ཅུནད་ཅིག ཚད་དང་བུ་ལོན་སོགས། གཞལ་བྱ། འཇལ་བྱེད། བཅལད། འཇོལད་ཅིག མེ་དང་ཉོན་མོངས་སོགས། གཞིལ་བྱ། འཇིལ་བྱེད། བཅིལད། ཅིལད་ཅིག ཁུང་བུ་དང་འོག་ཏུ། གཟུལ་བྱ། འཛུལ་བྱེད། འཛུལད། ཛུལད་ཅིག གཡོག་འཁོར་སོགས། གཅུན་བྱ། འཆུན་བྱེད། བཅུནད། ཆུནད་ཅིག ནུ་ཞོ་དང་རྐང་སོགས། གཞིབ་བྱ། འཇིབ་བྱེད། བཞིབས། ཇིབས་ཤིག རང་གཞན་སྦྱིན་བདག་སོགས། གདུལ་བྱ། འདུལ་བྱེད། བཏུལད། ཐུལད་ཅིག རྒྱལ་མཚན་སོགས། གཟུགས་བྱ། འཛུགས་བྱེད། བཙུགས། ཚུགས་ཤིག མཚོན་ཁ་སོགས་ལས། གཟུར་བྱ། འཛུར་བྱེད། བཟུརད། ཟུརད་ཅིག མཁར་དང་བྲག་སོགས། གཞིག་བྱ། འཇིག་བྱེད། བཤིག ཞིག་ཅིག ཉོན་མོངས་དང་བྲག་གཡུལ་སོགས། གཞོམ་བྱ། འཇོམས་བྱེད། བཅོམ། ཆོགས་ཤིག ནང་དུ། གཟུད་བྱ། འཛུད་བྱེད། བཙུད། ཚུད་ཅིག དགྲ་སོགས་ཀྱིས། གཙེ་བྱ། འཚེ་བྱེད། གཙེས། འཚེ་ཞིག
261.	མེ་ཏོག་སོགས། གཏོར་བྱ། འཐོརད་བྱེད། ྿ གཏོར་བྱེད་ཀྱང་རུང་ངོ་། ཐོརད། ཐོརད་ཅིག དབྱིབས་ཀྱིས་སྐྱོགས་སུ། གཅུ་བྱ། འཆུ་བྱེད། བཅུས། ཆུས་ཤིགསྐུ་མདུན་སོགས་སུ། གཅར་བྱ། གཅོར་བྱེད། བཅརད། གཅོརད་ཅིག དཔེ་ཆ་སོགས་བློ་ལ། གཤར་བྱ། གཤོརད་བྱེད། གཤརད། གཤོར་ཞིག གྲོས་སོགས། གཅོམ་བྱ། གཅོམ་བྱེད། གཅོམས། ཅོམས་ཤིག གནས་དང་ཡུལ་དུགཏོལ་བྱ། ་གཏོལ་བྱེད། བཏོལད། གཏོལ་ཞིག སྤོས་སོགས། གཏུལ་བྱ། འཐུལ་བྱེད། བཏུལད། འཐུལད་ཅིག ཤིང་དང་ལུས་ཀྱི་ཡན་ལག་སོགས་དུམ་བུར། གཏུབ་བྱ། འཐུབ་བྱེད། བཏུབས། ཐུབས་ཤིག ཟས་སོགས་ལ། གདུ་བྱ། འཐུ་བྱེད། འཐུས། ཐུས་ཤིག				་											༼ད༽རྗེས་སུདཔག་བྱ། དཔོག་བྱེད། དཔགས། དཔོགས་ཤིག བེར་ཀ་སོགས་དབྱུག་བྱ། དབྱུག་བྱེད། དབྱུགས། དབྱུགས་ཤིག ཡུལ་སོགས་ལ་དམིགས་བྱ། དམིགས་བྱེད། དམིགས། དམིགས་ཤིག ཐུགས་ལ་དགོངས་བྱ། དགོངས་བྱེད། དགོངས། དགོངས་ཤིག འཇིག་རྟེན་སོགས་སུ་དཀོན་བྱ། དཀོན་བྱེད། དཀོནད། དཀོནད་ཅིག བཀྲ་རྟགས་སོགས་དཔྱད་བྱ། དཔྱོད་བྱེད། དཔྱད། དཔྱོད་ཅིག རོལ་མོ་སོགས་དཀྲོལ་བྱ། དཀྲོལ་བྱེད། དཀྲོལད། ཁྲོལད་ཅིག
262.	གཏེའུ་འམ་ཁྱི་སོགས་ཕྱིར་དམྱུག་བྱ། དམྱུག་བྱེད། དམྱུགས། མྱུགས་ཤིག འདི་ཕྱི་གཉིས་ཀར་དཔེན་བྱ། དཔེན་བྱེད། དཔེནད། དཔེནད་ཅིག པགས་པ་སོགས་དབྲལ་བྱ། དབྲོལ་བྱེད། དབྲལད། བྲོལད་ཅིག གུར་དང་ཡང་ཐོགས་སོགས་དབུབ་བྱ། འབུབས་བྱེད། ཕུབ། ཕུབས་ཤིག ཞོ་དང་ཐུགས་སོགས་དཀྲུག་བྱ། དཀྲུག་བྱེད། དཀྲུགས། ཀྲུགས་ཤིག གོས་དར་སོགས་དཔྱང་བྱ། དཔྱོང་བྱེད། དཔྱངས། དཔྱོངས་ཤིག འདུ་འཛི་སོགས་ལས་དབེན་བྱ། དབེན་བྱེད། དབེནད། དབེནད་ཅིག མང་བོ་ལས་དགར་བྱ། དགར་བྱེད། བཀརད། དགརད་ཅིག དགེ་བའི་དབུགས་སོགས་དབྱུང་བྱ། དབྱུང་བྱེད། དབྱུང་། ཕྱུངས་ཤིག རང་གཞན་ལ་དགྱེས་བྱ། དགྱེས་བྱེད། དགྱེས། དགྱེས་ཤིག སྡེ་རིས་སོགས་དབྱེན་བྱ། དབྱེན་བྱེད། དབྱེནད། དབྱེནད་ཅིག ཡུལ་འཁོར་སོགས་ལ་དབང་བྱ། དབང་བྱེད། དབང་། དབང་ཞིག ཡིད་སོགས་དངང་བྱ། དངང་བྱེད། དངངས། དངངས་ཤིག གྲངས་སོགས་ལས་དམན་བྱ། དམན་བྱེད། དམནད། དམན་ཞིག གོ་རིམ་སོགས་ལེགས་པར་དངར་བྱ། དངར་བྱེད། དངརད། དངར་ཞིག ཞོ་སོགས་དཀྲོག་བྱ། དཀྲོག་བྱེད། དཀྲོགས། ཀྲོགས་ཤིག ཉམས་དང་ཁེངས་པ་སོགས་དམད་བྱ། དམད་བྱེད། དམད། དམོད་ཅིག དཔེ་ཆ་སོགས་དཔར་བྱ། དཔར་བྱེད། དཔརད། དཔོརད་ཅིག ཚིག་གིས་དམོད་བྱ། དམོད་བྱེད། དམོད། དམོད་ཅིག བཅིངས་པ་སོགས་དགྲོལ་བྱ། དགྲོལ་བྱེད། བཀྲོལད། ཁྲོལད་ཅིག
263.	ཅོང་ཞི་སོགས་དཀྲུམ་བྱ། དཀྲུམ་་བྱེད། དཀྲུམས། ཀྲུམས་ཤིག དར་སོགས་ཀྱིས་དཀྲི་བྱ། དཀྲི་བྱེད། དཀྲིས། དཀྲིས་ཤིག དབྱིག་སོགས་ཀྱིས་དབུར་བྱ། དབུར་བྱེད། དབུརད། དབུར་ཞིག བཟང་ངན་སོགས་ཀྱིས་དཔྱ་བྱ། དཔྱ་བྱེད། དཔྱས། དཔྱས་ཤིག རྟ་སོགས་དཀྱུ་བྱ། དཀྱུ་བྱེད། དཀྱུས། དཀྱུས་ཤིག འབྱོར་པ་སོགས་ཀྱིས་དབུལ་བྱ། དབུལ་བྱེད། དབུལད། དབུལད་ཅིག གྲིབ་སོགས་ཀྱིས་དམེ་བྱ། དམེ་བྱེད། དམེས། དམེས་ཤིག རྫས་སོགས་ཀྱི་ཁ་ནས་དབྲི་བྱ། བྲི་བྱེད། ཕྲི། ཕྲི་ཞིག ཉམས་དང་འཛུམ་དམུལ་བྱ། དམུལ་བྱེད། དམུལད། དམུལ་ཞིག གྲལ་དང་གནས་སུ་དགོད་བྱ། དགོད་བྱེད། བཀོད། འཁོད་ཅིག སྐྲ་སོགས་དཔྲེ་བྱ། དཔྲེ་བྱེད། དཔྲེས། པྲེས་ཤིག དུ་སྤྲིན་སོགས་དཀྲིག་བྱ། དཀྲིག་བྱེད། དཀྲིགས། ཁྲིགས་ཤིག ཤིང་ཤུན་སོགས་དགོག་བྱ། གོག་བྱེད། བཀོག གོག་ཅིག དྲི་སྐྱོན་སོགས་ཀྱིས་དབག་བྱ། འབགས་བྱེད། དབགས། དབོགས་ཤིག ཆུ་སོགས་དབོ་བྱ། འབོ་བྱེད། དབོས། འབོ་ཞིག ཡོན་ཏན་དང་ནོར་སོགས་དངོམ་བྱ། དངོམ་བྱེད། དངོམས། ངོམས་ཤིག སྡོམ་པ་དང་གདམས་ངག་སོགས་དབོག་བྱ། དབོག་བྱེད། ཕོགཕོག་ཅིག གྲུབ་མཐའ་དང་རྒོལ་ངན་སོགས་དགག་བྱ། འགོག་བྱེད། བཀག ཁོག་ཅིག
264.	རྣམ་ཤེས་དང་གྲོགས་སོགས་དགུག་བྱ། དགུགས་བྱེད། ྿ འགུལ་བྱེད་ཀྱང་རུང་ངོ་། བཀུག ཁུག་ཅིག མཚོན་སོགས་ཀྱིས་དབུག་བྱ། འབིགས་བྱེད། ཕུག ཕུག་ཅིག ན་བཟའ་སོགས་ཀྱིས་དགབ་བྱ། འགེབས་བྱེད། བཀབ། ཁོབས་ཤིག ཁལ་དང་གཟེར་ལུང་ལ་དགལ་བྱ། འཁེལ་བྱེད། བཀལད། ཁོལད་ཅིག བུམ་པ་ལྟ་བུ་ཆུ་སོགས་ཀྱིས་དགང་བྱ། འགེངས་བྱེད། བཀང་། ཁོངས་ཤིག མཎྚལ་སོགས་དབུལ་བྱ། དབུལ་བྱེད། ཕུལ། ཕུལད་ཅིག མཛོད་སྒོ་སོགས་དབྱེ་བྱ། འབྱེད་བྱེད། ཕྱེ། ཕྱེས་ཤིག གཞུང་ཚིག་སོགས་དགྲོལ་བྱ། འགྲེལད་བྱེད། བཀྲལད། འགྲེལད་ཅིག སིལ་སྙན་བོན་རྔ་སོགས་དཀྲོལ་བྱ། འཁྲོལ་བྱེད། བཀྲོལད། ཁྲོལད་ཅིག འབྱུང་ཁུངས་སོགས་ལས་དབྱུང་བྱ། འབྱིན་བྱེད། ཕྱུང་། ཕྱུངས་ཤིག དགེ་བའི་དབུགས་མེད་པ་སོགས་ལ་དབྱུང་བྱ། འབྱིན་བྱེད། ཕྱིནད། ཕྱིནད་ཅིག རྒྱན་དར་སོགས་དགྲམ་བྱ། འགྲེམས་བྱེད། བཀྲམ། ཁྲོམས་ཤིག གཞན་ནོར་སོགས་དབྲོག་བྱ། འཕྲོག་བྱེད། ཕྲོགཕྲོགས་ཤིག སྐྲ་དང་རི་མོ་སོགས་དབྱི་བྱ། འབྱིད་བྱེད། ཕྱིས། ཕྱིས་ཤིག མདུད་བཅིངས་སོགས་དགྲོལ་བྱ། འགྲོལ་བྱེད། བཀྲོལད། གྲོལད་ཅིག
265.	ལྷ་དང་ཆར་སོགས་དབབ་བྱ། འབེབས་བྱེད། ཕབ། ཕོབ་ཅིག མཛའ་བོ་སོགས་སོ་སོར་དབྲལ་བྱ། འབྲལ་བྱ། ཕྲལད། ཕྲོལད་ཅིག སྣོད་དང་ཤེལ་སོགས་དགས་བྱ། འགས་བྱེད། གས། གས་ཤིག					༼འ༽ཟོར་དང་མདའ་སོགས་འཕང་བྱ། འཕེནད་བྱེད། འཕངས། ཕོངས་ཤིགཐེམ་སྐས་སོགས་ལ་འཛེག་བྱ། འཛེག་བྱེད། འཛེགས། འདེག་ཅིག ས་དང་སེམས་སོགས་འཁྱོམ་བྱ། འཁྱོམ་བྱེད། འཁྱོམས། ཁྱོམས་ཤིག ཉི་ཟླ་སོགས་འཁྱིམས་བྱ། འཁྱིམས་བྱེད། འཁྱིམས། འཁྱིམས་ཤིག ཚིག་དོན་སོགས་འཁུམས་བྱ། འཁུམས་བྱེད། འཁུམས། འཁུམས་ཤིག གྲལ་དང་ནང་དུ་འཚང་བྱ། འཚང་བྱེད། འཚངས། ཚངས་ཤིག ཉིན་དང་ཐུན་སོགས་འཁྱོང་བྱ། འཁྱོང་བྱེད། འཁྱོངས། ཁྱོངས་ཤིག དམ་ཚིག་སོགས་ལས་འདའ་བྱ། འདའ་བྱེད། འདས། འདའ་ཞིག ཁྲོ་བ་སོགས་ཀྱིས་འཕྱེ་བྱ། འཕྱེ་བྱེད། འཕྱེས། འཕྱེ་ཞིག བར་སྣང་སོགས་སུ་འཕྱོ་བྱ། འཕྱོ་བྱེད། འཕྱོས། འཕྱོ་ཞིག ལུས་སོགས་ལ་འཇུ་བྱ། འཇུ་བྱེད། འཇུས། ཇུས་ཤིག གནས་དང་ཚང་སོགས་ལ་འདུ་བྱ། འདུ་བྱེད། འདུས། འདུས་ཤིག མཚང་དང་ཁུང་བུ་སོགས། འདྲུ་བྱ། འདྲུ་བྱེད། དྲུས། དྲུས་ཤིག ྿ འབྲུ་བྱ་འབྲུད་བྱེད་བྲུས་བྲུས་ཤིག་ཅེས་ཀྱང་རུང་ངོ་། གཞན་ལ་འཕྱ་བྱ། འཕྱ་བྱེད། འཕྱས། འཕྱས་ཤིག
266.	ཆོས་སོགས་ལ་འདུན་བྱ། འདུན་བྱེད། འདུནད། འདུནད་ཅིག སྐྲ་སྤུ་སོགས་འབལ་བྱ། འབལ་བྱེད། འབལད། འབོལད་ཅིག ཁྱིམ་སོགས་ལ་འཁྲེན་བྱ། འཁྲེན་བྱེད། འཁྲེནད། ཁྲེནད་ཅིག ཐག་པ་དང་དབྱངས་སོགས་འཐེན་བྱ། འཐེན་བྱེད། འཐེན། འཐེན་ཞིག ཁུར་སོགས་ཀྱིས་མན་རད་ཏེ་འཁུན་བྱ། འཁུན་བྱེད། འཁུནད། འཁུན་ཞིག གཞན་དང་འཁོན་བྱ། འཁོན་བྱེད། ཁོནད། འཁོན་ཞིག ནམ་མཁར་འཕུར་བྱ། འཕུར་བྱེད། འཕུརད། འཕུར་ཞིག རུ་མཚོན་སོགས་འཕྱར་བྱ། འཕྱོར་བྱེད། འཕྱརད། ཕོརད་ཅིག ལས་ཀ་སོགས་ལ་འཚེར་བྱ། འཚེར་བྱེད། འཚེརད། འཚེར་ཞིག ལུས་དང་ཤིང་སོགས་ལ་འཁྲིལ་བྱ། འཁྲིལ་བྱེད། འཁྲིལད། འཁྲིལ་ཞིག དབྱིབས་ཀྱི་རྣམ་པ་སོགས་སུའཁྱིལ་བྱ། འཁྱིལ་བྱེད། འཁྱིལད། འཁྱིལ་ཞིག འདོད་པ་སོགས་འཇོ་བྱ། འཇོ་བྱེད། འཇོས། འཇོ་ཞིག གོ་ས་སོགས་འདོད་བྱ། འདོད་བྱེད། འདོད། འདོད་ཅིག ཉམས་ལེན་སོགས་ལ་འབད་བྱ། འབད་བྱེད། འབད། འབོད་ཅིག ཞལ་དང་ཉམས་སོགས་འཛུམ་བྱ། འཛུམ་བྱེད འཛུམ། འཛུམ་ཞིག ཤིང་དང་ལྕི་བ་སོགས་འཐཱུ་བྱ། འཐུ་བྱེད། འཐུས། འཐུ་ཞིག གནས་དང་རྣམ་ཤེས་སོགས་འཕོ་བྱ། འཕོ་བྱེད། འཕོས། འཕོས་ཤིག
267.	ཚེས་གྲངས་དང་ལམ་སོགས་འཕྱུག་བྱ། འཕྱུག་བྱེད། འཕྱུགས། འཕྱུགས་ཤིག གཏམ་སྙན་སོགས་ཡིད་ལ་འཇགས་བྱ། འཇགས་བྱེད། འཇགས། འཇགས་ཤིག འཆད་ཉན་དང་རྟ་ནོར་སོགས་འཕེལ་བྱ། འཕེལ་བྱེད། འཕེལ། འཕེལ་ཞིག ཕྱག་སོགས་འཚལ་བྱ། འཚལ་བྱེད། འཚལད། འཚོལད་ཅིག ཕན་ཚུན་འཁྱུད་བྱ། འཁྱུད་བྱེད། འཁྱུད། འཁྱུད་ཅིག དུས་ཚེས་སོགས་ལ་འགྱུ་བྱ། འགྱུ་བྱེད། འགྱུས། འགྱུ་ཞིག ཆུ་རྒྱུན་དང་རྣམ་རྟོག་སོགས་འགག་བྱ། འགག་བྱེད། འགགས། འགག་ཅིག འདོད་པས་འཁྲིག་བྱ། འཁྲིག་བྱེད། འཁྲིག འཁྲིག་ཅིག ཁུག་རྣ་དང་སྤྲུན་སོགས་འཁྲིག་བྱ། འཁྲིག་བྱེད། འཁྲིགས། ཁྲིགས་ཤིག གློག་དང་ཉ་ཆུང་སོགས་འཁྱུག་བྱ། འཁྱུག་བྱེད། འཁྱུག འཁྱུག་ཅིག རྡུལ་སོགས་འཕྱག་བྱ། འཕྱག་བྱེད། འཕྱགས། ཕྱགས་ཤིག བྲོ་གར་སོགས་འཁྲབ་བྱ། འཁྲབ་བྱེད། འཁྲབས། ཁྲོབས་ཤིག དགྲ་སོགས་དང་འཐབ་བྱ། འཐབ་བྱེད། འཐབ། འཐབ་ཅིག གཞན་གྱི་ཡོ་བྱད་སོགས་འཚབ་བྱ། འཚབ་བྱེད། འཚབས། ཚོབས་ཤིག གདན་སོགས་ལ་འཁོད་བྱ། འཁོད་བྱེད། འཁོད། འཁོད་ཅིགདུང་དང་གླིང་བུ་སོགས་འབུད་བྱ། འབུད་བྱེད། བུས། བུས་ཤིག ལུས་སོགས་ལ་འདྲིས་བྱ། འདྲིས་བྱེད། འདྲིས། འདྲིས་ཤིག
268.	རྫས་སོགས་ཕན་ཚུན་འདྲེས་བྱ། འདྲེས་བྱེད། འདྲེས། འདྲེས་ཤིག འགོ་ནད་སོགས་ལ་འཛེམ་བྱ། འཛེམ་བྱེད། འཛེམས། འཛེམ་ཞིག ཉམས་ཀྱིས་འགྱིང་བྱ། འགྱིང་བྱེད། འགྱིངས། འགྱིང་ཞིག འདི་ནས་གཞན་དུ་འདོང་བྱ། འདེང་བྱེད། དོང་། དེངས་ཤིག ལུས་སྲོག་སོགས་འཚོ་བྱ། འཚོ་བྱེད། འཚོ། འཚོ་ཞིག དུས་དང་ལམ་སོགས་སུ་འགོར་བྱ། འགོར་བྱེད། འགོརད། འགོརད་ཅིག གྲངས་སོགས་ཀྱི་ཁ་དང་ནང་ནས་ཕྱིར་འཕུལ་བྱ། འཕུལ་བྱེད། འཕུལད། འཕུལ་ཞིག ཟླ་ངོ་དང་བསོད་ནམས་སོགས་འཛད་བྱ། འཛད་བྱེད། ཟད། འཛོད་ཅིག ཉི་ཟླ་སོགས་དང་བློ་ལ་འཆར་བྱ། འཆར་བྱེད། ཤར། འཆར་ཞིག བསམ་དོན་སོགས་འགྲུབ་བྱ། འགྲུབ་བྱེད། གྲུབ། འགྲུབ་ཅིག ལུས་ལྷ་དང་སྐྱོན་སོགས་འགོ་བྱ། འགོ་བྱེད། འགོས། གོས་ཤིག ལྕེས་འབྱོག་བྱ། འབྱོག་བྱེད། འབྱོགས། བྱོགས། ཕྱོགས་ཕྱོགས་སུ་འཕྱན་བྱ། འཕྱན་བྱེད། འཕྱནད། ཕྱོནད་ཅིག རྟེན་གནས་སོགས་ལ་འཁྲ་བྱ། འཁྲ་བྱེད། འཁྲས། འཁྲས་ཤིག ཇ་ཐུག་དང་ཆོས་གྲྭ་སོགས་འགྲིམ་བྱ། འགྲིམ་བྱེད། འགྲིམས། གྲིམས་ཤིག སེམས་ལ་ཀྱེ་མ་སྙམ་དུ་འཕྲེང་བྱ། འཕྲེང་བྱེད། འཕྲེངས། ཕྲེངས་ཤིག རྗེས་སུ་འབྲང་བྱ། འབྲང་བྱེད། འབྲངས། འབྲོངས་ཤིག
269.	མཛའ་གྲོགས་སོགས་དང་འབྲོང་བྱ། འབྲོང་བྱེད། འབྲོངས། བྲོངས་ཤིག ཉམས་ལེན་སོགས་ཚད་དུ་འཁྱོལ་བྱ། འཁྱོལ་བྱེད། འཁྱོལད། འཁྱོལད་ཅིག བརྟེན་ས་སོགས་ནས་འབྱུང་བྱ། འབྱུང་བྱེད། བྱུང་། འབྱུང་ཞིག འདོད་ཡོན་སོགས་ལ་འཁྲིས་བྱ། འཁྲིས་བྱེད། འཁྲིས། འཁྲིས་ཤིག མཚོ་དང་དུ་བ་སོགས་འཕྱུར་བྱ། འཕྱུར་བྱེད། འཕྱུརད། ཕྱུརད་ཅིག འོད་ཟེར་སོགས་འཕྲོ་བྱ། འཕྲོ་བྱེད། འཕྲོས། འཕྲོ་ཞིག དུས་དང་ལུགས་སོགས་འགྱུར་བྱ། འགྱུར་བྱེད། གྱུརད། འགྱུར་ཞིག གོ་ས་དང་ནད་སོགས་འཕར་བྱ། འཕར་བྱེད། འཕརད། འཕར་ཞིག སྨན་སོགས་དང་ཕྱག་ཏུ་འཕྲོད་བྱ། འཕྲོད་བྱེད། འཕྲོད། འཕྲོད་ཅིག གནས་དང་ཁྱིམ་སོགས་ལས་བུད་བྱ། འབུད་བྱེད། བུད། བུད་ཅིག འགྱེད་སྟོན་སོགས་འགྱེད་བྱ། འགྱེད་བྱེད། འགྱེད། འགྱེད་ཅིག འཛེར་མ་སོགས་འཛེར་བྱ། འཛེར་བྱེད། འཛེརད། ཛེརད་ཅིག འཁོར་བ་སོགས་སུ་འཁྱམ་བྱ། འཁྱམ་བྱེད། འཁྱམས། ཁྱམས་ཤིག ཕྱེ་རྩམ་སོགས་འགམ་བྱ། འགམ་བྱེད། འགམས། འགོམས་ཤིགསྔ་ཕྱི་འགྲེ་བྱ། འགྲེ་བྱེད། འགྲེས། འགྲེས་ཤིགས་ལ་འགྱེལ་བྱ། འགྱེལ་བྱེད། འགྱེལད། འགྱེལ་ཞིག ཆུ་འདམ་སོགས་ལ་འགྲེད་བྱ། འགྲེད་བྱེད། འགྲེད། འགྲེད་ཅིག རེ་འདོད་སོགས་འཚེང་བྱ། འཚེང་བྱེད། འཚེངས། ཚེངས་ཤིག
270.	རྫས་ནོར་སོགས་འབྲིམ་བྱ། འབྲིམས་བྱེད། བྲིམས། བྲིམས་ཤིག ྿ འདྲིམ་སོགས་ཀྱང་རུང་ངོ་། གོང་དུ་འཕག་བྱ། འཕག་བྱེད། འཕགས། འཕགས་ཤིག ྿ ྿ འཕགས་སོགས་ཀྱང་རུང་ངོ་། གཞན་དུ་འཁྱུར་བྱ། འཁྱུར་བྱེད། འཁྱརད། འཁྱར་ཞིགཕན་ཚུན་རྩལ་སོགས་འགྲན་བྱ། འགྲན་བྱེད། འགྲནད། འགྲན་ཞིག ཆབ་སོགས འགྲེམ་བྱ། འགྲེམ་བྱེད། འགྲེམས། གྲེམས་ཤིག རྒྱུ་ནོར་སོགས་ལ་འཆུམ་བྱ། འཆུམ་བྱེད། འཆུམས། འཆུམས་ཤིག ཡུལ་དང་ཡོ་བྱད་སོགས་ལ་འཆེལ་བྱ། འཅེལ་བྱེད། འཅེལད། འཆེལ་ཞིག བཅུད་སོགས་འཇིབ་བྱ། འཇིབ་བྱེད། འཇིབས། འཇིབས་ཤིག ཕན་ཚུན་འགལ་བྱ། འགལ་བྱེད། འགལད། འགལ་ཞིག ས་སོགས་འགུལ་བྱ། འགུལ་བྱེད། འགུལད། འགུལ་ཞིག ཟས་སོགས་ཀྱིས་འགྲང་བྱ། འགྲང་བྱེད། འགྲངས། འགྲང་ཞིག དགྲ་སོགས་དང་འགྲས་བྱ། འགྲས་བྱེད། འགྲས། འགྲས་ཤིག རྟེན་འབྲེལ་སོགས་འགྲིག་བྱ། འགྲིག་བྱེད། འགྲིགས། གྲིགས་ཤིག གྱེན་དང་ལུས་སོགས་འགྲེང་བྱ། འགྲེང་བྱེད། འགྲེངས། གྲེངས་ཤིག རྐང་བ་སོགས་འགྲེད་བྱ། འདྲེད་བྱེད། འགྲེད། འདྲེད་ཅིག མུན་པ་དང་བློ་དབང་སོགས་འཐིབ་བྱ། འཐིབ་བྱེད། འཐིབས། ཐིབས་ཤིག མགོ་སོགས་འཐོམ་བྱ། འཐོམ་བྱེད། འཐོམས། ཐོམས་ཤིག དུད་འགྲོ་སོགས་ཀྱི་བང་རྩལ་འདུར་བྱ། འདུར་བྱེད། འདུརད། འདུརད་ཅིག
271.	འོག་དང་ཐུར་དུ་འཕྱང་བྱ། འཕྱང་བྱེད། འཕྱངས། ཕྱོངས་ཤིག དུས་ཚོད་སོགས་འཕྱི་བྱ། འཕྱི་བྱེད། འཕྱིས། འཕྱི་ཞིག ཡ་མ་ཟུང་དུ་འཕྲུལ་བྱ། འཕྲུལ་བྱེད། འཕྲུལད། ཕྲུལད་ཅིག སྤྱིན་སོགས་ཀྱིས་འབྱར་བྱ། འབྱོར་བྱེད། འབྱརད། འབྱོརད་ཅིག ཆོས་སྲིད་ཀྱི་ལུགས་སོགས་རྟེན་དང་བརྟེན་པར་འབྲེལ་བྱ། འབྲེལ་བྱེད། འབྲེལད། འབྲེལད་ཅིག མགྲོན་པོ་དང་གཟའ་སྐར་སོགས་འཛོམ་བྱ། འཛོམ་བྱེད། འཛོམས། འཛོམས་ཤིག ཆས་གོས་སོགས་འཚག་བྱ། འཚག་བྱེད། འཚགས། ཚོགས་ཤིག རླུང་དང་ཁ་བ་སོགས་འཚུབ་བྱ། འཚུབ་བྱེད། འཚུབས། ཚུབས་ཤིག དགྲ་ཟུན་སོགས་ཕན་ཚུན་འཛིང་བྱ། འཛིང་བྱེད། འཛིངས། འཛིང་ཞིག། དོན་དང་བྱ་བ་སོགས་འཛོལ་བྱ། འཛོལ་བྱེད། འཛོལད། འཛོལད་ཅིགས་བོན་དང་བཅུད་སོགས་འཛག་བྱ། འཛག་བྱེད། འཛགས། འཛགས་ཤིག སོ་སོར་འགྱེ་བྱ། འགྱེ་བྱེད། འགྱེས། གྱེས་ཤིག སྐྲག་པས་གཞན་དུ་འབྲོ་བྱ། འབྲོས་བྱེད། བྲོས། བྲོས་ཤིག དམ་བཅའ་བའི་ཆེད་ཁས་འཆེ་བྱ། འཆེ་བྱེད། འཆེས། འཆེས་ཤིག ཆོས་ཕྱོགས་ལ་འགྲུས་བྱ། འགྲུས་བྱེད། འགྲུས། འགྲུས་ཤིག དྲོད་སོགས་འབར་བྱ། འབར་བྱེད། འབརད། འབརད་ཅིག ལྟོ་ནད་སོགས་འབྱང་བྱ། འབྱོང་བྱེད། བྱང་། བྱོངས་ཞིག ལས་ཉོན་གྱིས་འཁོར་བར་འཁོར་བྱ། འཁོར་བྱེད། འཁོརད། འཁོར་ཞིག
272.	རྐྱེན་ངན་སོགས་ཀྱིས་འཚེ་བྱ། འཚེ་བྱེད། འཚེས། འཚེ་ཞིག ཞེ་གནག་གིས་འཁུ་བྱ། འཁུ་བྱེད། འཁུས། འཁུ་ཞིག མགྲོན་འགྲུལ་རྣམས་འགྱོག་བྱ། འགྱོག་བྱེད། འགྱགས། ཆོགས་ཤིག ཡེ་ཤེས་པ་དང་ཚོགས་ཞིང་རྣམས་བྱོན་བྱ། འབྱོན་བྱེད། བྱོནད། སྤྱོནད་ཅིག ྿ བྱོན་ཞིག་ཀྱང་རུང་ངོ་། གཏམ་ངན་དང་དོན་ངན་སོགས་ལས་འབྱོལ་བྱ། འབྱོལད་བྱེད། བྱོལད། བྱོལད་ཅིག									༼མ༽འདི་དང་ཕྱི་མ་སོགས་ལ། མཁོ་བྱ། མཁོ་བྱེད། མཁོ། མཁོ་ཞིག སྐྱབས་འོག་སོགས་སུ། མཆི་བྱ། མཆི་བྱེད། མཆིས། མཆི་ཞིག ལྟུང་བ་སོགས། མཐོལ་བྱ། མཐོལ་བྱེད། མཐོལད། མཐོལ་ཞིག དཔེ་སོགས། མཚོན་བྱ། མཚོན་བྱེད། མཚོནད། མཚོནད་ཅིག ཡིད་སོགས། 	མགུ་བྱ། མགུ་བྱེད། མགུ། མགུ་ཞིག བླ་མའི་ཞལ་སོགས། མཇལ་བྱ། མཇལ་བྱེད། མཇལད། མཇོལད་ཅིག སྲུང་སྐུད་སོགས། མདུད་བྱ། མདུད་བྱེད། མདུད། མདུད་ཅིག དཔུང་གཉེན་སོགས། མཛད་བྱ། མཛད་བྱེད། མཛད། མཛོད་ཅིགགཞན་དུ། མངག་བྱ། མངག་བྱེད། མངགས། མངག་ཅིགམཐོ་དམན་སོགས། མཉམ་བྱ། མཉམ་བྱེད། མཉམ། མཉམ་ཞིག
273.	སྡུག་བསྔལ་སོགས། མནག་བྱ། མནག་བྱེད། མནགས། མནོག་ཅིག དགོངས་ཡུལ་དུ། མཁྱེན་བྱ། མཁྱེནད་བྱེད། མཁྱེནད། མཁྱེནད་ཅིག ཆོས་སྲིད་སོགས་ལ། མཁས་བྱ། མཁས་བྱེད། མཁས། མཁས་ཤིག ལྷ་སོགས། མཆོད་བྱ། མཆོད་བྱེད། མཆོད། མཆོད་ཅིག མིག་སྔར་སོགས་སུ། མཛེས་བྱ། མཛེས་བྱེད། མཛེས། མཛེས་ཤིག མཆོད་ཡུལ་སོགས། མཉེས་བྱ། མཉེས་བྱེད། མཉེས། མཉེས་ཤིག ན་བཟའ་སོགས། མནབ་བྱ། མནབ་བྱེད། མནབས། མནོབ་ཅིག ྿ ནོབས་ཤིག་ཀྱང་རུང་ངོ་། གྲིབ་དམེ་སོགས། མནོལ་བྱ། མནོལ་བྱེད། མནོལད། མནོལད་ཅིགཆད་པ་དང་སྣེ་སོགས། མཐུད་བྱ། མཐུད་བྱེད། མཐུད། མཐུད་ཅིག། བཟའ་བའི་རོ་སོགས། མངར་བྱ། མངར་བྱེད། མངརད། མངར་ཞིག ལུང་དང་སྡོམ་པ་སོགས། མནོ་བྱ། ནོད་བྱེད། མནོས། ནོད་ཅིག ཆོས་སོགས། མཉན་བྱ། ཉན་བྱེད། མཉནད། ཉོནད་ཅིག ལུས་སོགས་ལ་རྫས་ཀྱིས། མཉེ་བྱ། མཉེད་བྱེད། མཉེས། མཉེད་ཅིག སྤོས་དྲི་སོགས། མནམ་བྱ། ནོམ་བྱེད། མནམས། ནོམས་ཤིག སྲི་སོགས། མནན་བྱ། གནོད་བྱེད་〔གནོན་བྱེད། 〕མནནད། ནོནད་ཅིག དོན་ནམ་དཔེ་སོགས། མཁྱུད་བྱ། མཁྱུད་བྱེད། མཁྱུད། མཁྱུད་ཅིག བྲག་གཡང་སོགས་ལ། མཆོང་བྱ། མཆོང་བྱེད། མཆོངས། མཆོང་ཞིག ལུས་སོགས་གདུང་བས། མནར་བྱ། མནར་བྱེད། མནརད། མནརད་ཅིག ཞུ་དོན་སོགས། མཉེལ་བྱ། མཉེལ་བྱེད། མཉེལད། མཉེལ་ཞིག མེ་ལྕེ་སོགས། མཆེད་བྱ། མཆེད་བྱེད། མཆེད། མཆེད་ཅིག
274.	དཔེ་དོན་སོགས། མཚུངས་བྱ། མཚུངས་བྱེད། མཚུངས། མཚུངས་ཤིག། ལྟས་སོགས། མཐོང་བྱ། མཐོང་བྱེད། མཐོང་། མཐོང་ཞིག རྟགས་མཚན་སོགས། མངོན་བྱ། མངོན་བྱེད། མངོནད། མངོནད་ཅིག མལ་དུ། མནལ་བྱ། མནལ་བྱེད། མནལད། མནོལད་ཅིག རྩ་རྒྱུས་སོགས། མཉེན་བྱ། མཉེན་བྱེད། མཉེནད། མཉེན་ཞིག ཁམས་དང་ཐུགས་སོགས། མཐུན་བྱ། མཐུན་བྱེད། མཐུནད། མཐུན་ཞིག ཡིད་ངོ་འཕྲོག་པའི། མཚར་བྱ། མཚར་བྱེད། མཚརད། མཚརད་ཅིག གོས་རྒྱན་སོགས་ཀྱིས། མཆོར་བྱ། མཆོར་བྱེད། མཆོརད། མཆོརད་ཅིག གཉེན་སོགས་དང་། མཛའ་བྱ། མཛའ་བྱེད། མཛའ། མཛའ་ཞིག བློ་གྲོས་དང་རྣམ་དཔྱོད་སོགས། མཛངས་བྱ། མཛངས་བྱེད། མཛངས། མཛངས་ཤིག འཕྲོས་པ་འོས་རིགས། མཆིད་བྱ། མཆིད་བྱེད། མཆིད། མཆིད་ཅིག མངའ་ཐང་དང་དབུ་རྨོག་སོགས། མཐོ་བྱ། མཐོ་བྱེད། མཐོ། མཐོ་ཞིག					༼འཕུལ་མེད༽ཤེས་བྱའི་གནས་ཚུལ་སོགས། རྟོགས་བྱ། རྟོག་བྱེད། རྟོགས་བྱེད། རྟོགས་ཤིགགདོས་བཅས་སོགས་ལ། ཐོགས་བྱ། ཐོགས་བྱེད། ཐོགས། ཐོགས་ཤིག
275.	དུས་དང་སེམས་ཅན་སོགས། སྙིགས་བྱ། སྙིགས་བྱེད། སྙིགས། སྙིགས་ཤིག འགྲོ་ཆས་སོགས། གྲབས་བྱ། གྲབས་བྱེད། གྲབས། གྲབས་ཤིག ན་བཟའ་སོགས། ཀླུབས་བྱ། ཀླུབས་བྱེད། བཀླུབས། ཀླུབས་ཤིག གནད་དང་ཐུགས་ལ། ཕོག་བྱ། འཕོག་བྱེད། ཕོགཕོག་ཅིག ཕན་ཚུན། ཐུག་བྱ། འཐུག་བྱེད། ཐུག ཐུག་ཅིག ཆ་བྱད་མཛེས་པ་དང་མནར་ཚུལ་གྱིས། སྡུག་བྱ། སྡུག་བྱེད། སྡུག སྡུག་ཅིག ཉི་ཟླ་སོགས། ནུབ་བྱ། ནུབ་བྱེད། ནུབ། ནུབ་ཅིག གཏན་ཚིགས་དང་ཡུལ་ལ། ཁྱབ་བྱ། ཁྱབ་བྱེད། ཁྱབ། ཁྱབ་ཅིགབློ་ལ། ངེས་བྱ། ངེས་བྱེད། ངེས། ངེས་ཤིག གཞན་དུ། ཆ་བྱ། ཆས་བྱེད། ཆས། ཆོས་ཤིག སྐྱབས་གནས་ཀྱི་ཡོན་ཏན་སོགས་ལ། མོས་བྱ། མོས་བྱེད། མོས། མོས་ཤིག ལུགས་གཉིས་ཀྱི་སྲོལ་སོགས། ཤེས་བྱ། ཤེས་བྱེད། ཤེས། ཤེས་ཤིག གཞུང་ཚིག་སོགས། ཐོས་བྱ། ཐོས་བྱེད། ཐོས། ཐོས་ཤིག བཀྲ་རྟགས་སོགས། ཤིས་བྱ། ཤིས་བྱེད། ཤིས། ཤིས་ཤིག རྒྱན་སོགས་ཀྱིས། སྤྲས་བྱ། སྤྲས་བྱེད། སྤྲས། སྤྲས་ཤིག རྒྱུ་ནོར་སོགས། གོད་བྱ། གོད་བྱེད། གོད། གོད་ཅིག
276.	མཐོ་དམན་རིང་ཐུང་སོགས། ཚད་བྱ། ཚད་བྱེད། ཚད། ཚོད་ཅིག རླུང་རྟ་སོགས། རྒུད་བྱ། རྒུད་བྱེད། རྒུད། རྒུད་ཅིག དགེ་སྡིག་སོགས། སྤྱད་བྱ། སྤྱོད་བྱེད། སྤྱད། སྤྱོད་ཅིག ཚུལ་འཆལ་སོགས། སྨད་བྱ། སྨོད་བྱེད། སྨད། སྨོད་ཅིག བསྟན་པ་དང་ཆོས་སོགས། དར་བྱ། དར་བྱེད། དར། དར་ཞིག ནོར་ལོངས་སྤྱོད་སོགས། སྲེད་བྱ། སྲེད་བྱེད། སྲེད། སྲེད་ཅིག ལྟོ་ཆས་སོགས། བླུད་བྱ། བླུད་བྱེད། བླུད། བླུད་ཅིག ཆུ་སོགས། ལྡུད་བྱ། ལྡུད་བྱེད། བལྡུད། ལྡུད་ཅིག ལྟས་ངན་སོགས་རྫས་འཕྲུལ་སོགས་ཀྱིས། རྦད་བྱ། རྦོད་བྱེད། རྦད། རྦོད་ཅིག ལག་ཏུ་དབྱུག་པ་སོགས། སྤྲད་བྱ། སྤྲོད་བྱེད། སྤྲད། སྤྲོད་ཅིག བུ་གཅེས་སོགས་ལ། བྱམས་བྱ། བྱམས་བྱེད། བྱམས། བྱམས་ཤིག ཞེ་ནས་ཁྲོ་བ་སོགས་ཀྱིས། སྡང་བྱ། སྡང་བྱེད། སྡང་། སྡང་ཞིག རྟ་དང་གཡང་ས་སོགས་སུ། ལྷུང་བྱ། ལྷུང་བྱེད། ལྷུང་། ལྷུང་ཞིག གཏམ་གཞི་སོགས། གླེང་བྱ། གླེང་བྱེད། གླེངས། གླེངས་ཤིག ལུས་དང་ཡོ་བྱད་སོགས་ལག་པས། ནོམ་བྱ། ནོམ་བྱེད། ནོམས། ནོམས་ཤིག ཚད་གདུང་སོགས་ཀྱིས། རྨྱ་བྱ། རྨྱ་བྱེད། རྨྱས། རྨྱས་ཤིག དགེ་བའི་ཆོས་སོགས། ཏྲོན་བྱ། ཏྲོན་བྱེད། ཏྲོནད། ཏྲོནད་ཅིག
277.	ཡོ་ལང་སྣ་ཚོགས་ཀྱིས། རྩེན་བྱ། རྩེན་བྱེད། རྩེནད། རྩེན་ཞིག ཆུ་བོ་སོགས། རྐྱལ་བྱ། རྐྱལ་བྱེད། བརྐྱལད། རྐྱོལད་ཅིག ཆོས་དང་དོན་སོགས་ལ། རྟོན་བྱ། རྟོནད་བྱེད། རྟོནད། རྟོནད་ཅིག མེ་དང་གོང་དུ། སྤར་བྱ། སྤོར་བྱེད། སྤརད། སྤོརད་ཅིག འབད་པ་སོགས། རྩོལ་བྱ། རྩོལ་བྱེད། རྩོལད། རྩོལད་ཅིགཆོས་སྲིད་ཀྱི་འཕྲིན་ལས་སོགས། སྤེལ་བྱ། སྤེལ་བྱེད། སྤེལད། སྤེལད་ཅིག སྒྱུ་མ་སོགས། སྤྲུལ་བྱ། སྤྲུལ་བྱེད། སྤྲུལད། སྤྲུལད་ཅིག སྔགས་དང་རྫས་སོགས་ཀྱིས། ཕན་བྱ། ཕན་བྱེད། ཕནད། ཕན་ཞིག གཞན་དང་ཤོ་སོགས་ལས། རྒྱལ་བྱ། རྒྱལ་བྱེད། རྒྱལད། རྒྱལ་ཞིག འཇའ་སོགས། ཡལ་བྱ། ཡལ་བྱེད། ཡལད། ཡལད་ཅིག སྨན་དང་དུབ་པས། རྔུལ་བྱ། རྔུལ་བྱེད། རྔུལད། རྔུལད་ཅིག ལྷའི་སྔགས་སོགས། བོན་བྱ། བོན་བྱེད། བོནད། བོན་ཞིག སྡོམ་པ་དང་ཡོན་ཏན་སོགས། ལྡན་བྱ། ལྡན་བྱེད། ལྡནད། ལྡན་ཞིག གླིང་བུ་དང་ལྷམ་པ་སོགས། གླན་བྱ། གླན་བྱེད། གླནད། གླན་ཞིག བརྩམ་ཆོས་དང་ཐལ་མོ་སོགས། སྦྱར་བྱ། སྦྱོར་བྱེད། སྦྱརད། སྦྱོར་ཞིག
278.	བླ་མའི་སྐུ་དྲིན་སོགས། དྲན་བྱ། དྲན་བྱེད། དྲནད། དྲོནད་ཅིག ཆབ་སོགས། བྲན་བྱ། བྲན་བྱེད། བྲནད། བྲན་ཞིག གཡང་སོགས་ནང་དུ། བླན་བྱ། བློན་བྱེད། བླནད། བློནད་ཅིག གཉིད་ཀྱིས། སྔུར་བྱ། སྔུར་བྱེད། བསྔུརད། སྔུརད་ཅིག རྐེད་པ་སོགས། སྒུར་བྱ། སྒུར་བྱེད། བསྒུརད། སྒུརད་ཅིག ལུས་སོགས། ངལ་བྱ། ངལ་བྱེད། ངལད། ངལད་ཅིག མལ་སོགས་སུ། ཉལ་བྱ། ཉལ་བྱེད། ཉལད། ཉོལད་ཅིག གཏམ་སོགས། མོལ་བྱ། མོལ་བྱེད། མོལད། མོལད་ཅིག སྐྱོན་སོགས། སྦ་བྱ། སྦེད་བྱེད། སྦས། སྦོས་ཤིག ལས་སྒྲིབ་སོགས། སྦྱང་བྱ། སྦྱོང་བྱེད། སྦྱངས། སྦྱོངས་ཤིག བདེ་བ་སོགས། མྱོང་བྱ། མྱོང་བྱེད། མྱོང་། མྱོང་ཞིག ཡི་གེ་སོགས། སྤྲིང་བྱ། སྤྲིང་བྱེད། སྤྲིངས། སྤྲིང་ཞིག གོམ་པ་སོགས། སྤོ་བྱ། སྤོ་བྱེད། སྤོས། སྤོས་ཤིག སྡིག་པ་དང་མི་དགེ་བ་སོགས། སྤང་བྱ། སྤོང་བྱེད། སྤངས། སྤོངས་ཤིག རོ་བྲོ་བ་དང་བདུད་རྩི་སོགས། མྱང་བྱ། མྱོང་བྱེད། མྱངས། མྱོངས་ཤིག སྡོམ་པ་སོགས། བླང་བྱ། ལེན་བྱེད། བླངས། ལོངས་ཤིག ཟན་སོགས། སྦྲུ་བྱ། སྦྲུ་བྱེད། སྦྲུས། སྦྲུས་ཤིག བལ་སོགས། རྨེལ་བྱ། རྨེལ་བྱེད། རྨེལད། རྨེལད་ཅིག བཀའ་ཆོས་སོགས། ཞུ་བྱ། ཞུ་བྱེད། ཞུས། ཞུས་ཤིག
279.	ར་མདའ་སོགས། སྦྲན་བྱ། སྦྲོན་བྱེད། སྦྲནད། སྦྲོནད་ཅིགགདོན་སོགས་ཀྱིས། སྨྱོ་བྱ། སྨྱོ་བྱེད། སྨྱོས། སྨྱོས་ཤིག སྲོག་སོགས། བླུ་བྱ། བླུ་བྱེད། བླུས། བླུས་ཤིག མེ་སོགས་ལ། ལྡེ་བྱ། ལྡེ་བྱེད། ལྡེས། ལྡེས་ཤིག ཟས་གོས་སོགས་ལ། སྦྱིན་བྱ། སྦྱིན་བྱེད། བྱིནད། བྱིནད་ཅིག ཕན་ཚུན། སྦྲེལ་བྱ། སྦྲེལ་བྱེད། སྦྲེལད། སྦྲེལ་ཞིག འདི་ཕྱིའི་དོན་སོགས། སྨོན་བྱ། སྨོན་བྱེད། སྨོནད། སྨོནད་ཅིག ཡོ་བྱད་སོགས་ལ། ཞེན་བྱ། ཞེན་བྱེད། ཞེནད། ཞེནད་ཅིག བཤེས་གཉེན་དང་རང་བློ་སོགས་ལ། ཟིན་བྱ། ཟིན་བྱེད། ཟིནད། ཟིནད་ཅིག གནས་དང་ཡོན་ཏན་སོགས་ཀྱི་ཕ་རོལ་ཏུ། ཕྱིན་བྱ། ཕྱིན་བྱེད། ཕྱིནད། ཕྱིནད་ཅིག ཚོགས་རྫས་སོགས་ལ། རོལ་བྱ། རོལ་བྱེད། རོལད། རོལད་ཅིག འཁོར་བ་སོགས་ལས། ཐར་བྱ། ཐར་བྱེད། ཐརད། ཐརད་ཅིག སྡུག་བསྔལ་སོགས་ལས། གྲོལ་བྱ། གྲོལ་བྱེད། གྲོལད། གྲོལད་ཅིག དགེ་བ་སོགས་ལ་ཡིད། རང་བྱ། རང་བྱེད། རངས། རངས་ཤིག བསྐལ་བ་སོགས། སྟོང་བྱ། སྟོང་བྱེད། སྟོངས། སྟོངས་ཤིག ཆུ་དང་ཆར་སོགས་ཀྱིས། སྦང་བྱ། སྦེང་བྱེད། སྦངས། སྦེངས་ཤིག མཚོ་སོགས་ལ། སྤྱིང་བྱ། སྤྱིང་བྱེད། སྤྱིངས། སྤྱྲིངས་ཤིག གྲལ་རིམ་གྱིས། སྦྲེང་བྱ། སྦྲེང་བྱེད། སྦྲེངས། སྦྲེངས་ཤིག
280.	ཀུན་སྤྱོད་དང་རིག་པ་སོགས། རྩིང་བྱ། རྩིང་བྱེད། རྩིངས། རྩིང་ཞིགསྐྱོན་སོགས། སྤྱོམ་བྱ། སྤྱོམ་བྱེད། སྤྱོམས། སྤྱོམ་ཞིགརྩྭ་དང་སྤོས་སོགས། སྦམ་བྱ། སྦོམ་བྱེད། སྦམས། སྦོམ་ཞིགཉམ་ཐག་པ་སོགས་ཀྱིས། ངུ་བྱ། ངུ་བྱེད། ངུས། ངུ་ཞིགཇ་མར་སོགས། ཉོ་བྱ། ཉོ་བྱེད། ཉོས། ཉོས་ཤིགའདོད་པ་སོགས། རེ་བྱ། རེ་བྱེད། རེས། རེས་ཤིགཞིང་སོགས། རྨོ་བྱ། རྨོད་བྱེད། རྨོས། རྨོད་ཅིགགསུས་པ་སོགས། སྦོ་བྱ། སྦོ་བྱེད། སྦོས། སྦོས་ཤིགསྡང་དགྲ་སོགས་ལ། ཁྲོ་བྱ། ཁྲོ་བྱེད། ཁྲོས། ཁྲོས་ཤིགཁལ་རྟ་སོགས་བརྔན་པས། གླ་བྱ། གླ་བྱེད། གླས། གླས་ཤིགསྲིད་པ་སོགས་སུ། སྐྱེ་བྱ། སྐྱེ་བྱེད། སྐྱེས། སྐྱེས་ཤིགངན་གཏམ་སོགས་ཀྱིས། སྤྱོ་བྱ། སྤྱོ་བྱེད། སྤྱོས། སྤྱོས་ཤིགའོད་སོགས། སྤྲོ་བྱ། སྤྲོ་བྱེད། སྤྲོས། སྤྲོས་ཤིགགླེང་གཏམ་སོགས། སྨྲ་བྱ། སྨྲ་བྱེད། སྨྲས། སྨྲོས་ཤིགསྣོད་སོགས་སུ། ལྡུག་བྱ། ལྡུག་བྱེད། ལྡུགས། ལྡུག་ཅིགདྲི་མར་སོགས། བྱུག་བྱ། བྱུག་བྱེད། བྱུགས། བྱུག་ཅིགརྣ་བ་སོགས། བླག་བྱ། བླག་བྱེད། བླགས། བླགས་ཤིགཡུལ་གཞན་དུ། སྤྱུག་བྱ། སྤྱུག་བྱེད། སྤྱུགས། སྤྱུགས་ཤིགདུ་མ་ལྷན་དུ། སྦྲག་བྱ། སྦྲག་བྱེད། སྦྲགས། སྦྲག་ཅིག
281.	ཁྱི་སོགས་ཀྱིས། རྨུག་བྱ། རྨུག་བྱེད། རྨུགས། རྨུགས་ཤིག གདན་སོགས། སྤྲུག་བྱ། སྤྲུག་བྱེད། སྤྲུགས། སྤྲུགས་ཤིག མང་པོས། རུབ་བྱ། རུབ་བྱེད། རུབས། རུབས་ཤིག གོལ་ས་སོགས་སུ། ཡིབ་བྱ། ཡིབ་བྱེད། ཡིབས། ཡིབ་ཅིགསྐད་གཏམ་སོགས། ལབ་བྱ། ལབ་བྱེད། ལབས། ལོབས་ཤིག རྫས་སོགས་ཀྱིས། བྲབ་བྱ། བྲབ་བྱེད། བྲབས། བྲོབ་ཅིག རྐང་པས། གླེབ་བྱ། གླེབ་བྱེད། གླེབས། གླེབས་ཤིག ལུས་སོགས། སྦྲེབ་བྱ། སྦྲེབ་བྱེད། སྦྲེབས། སྦྲེབས་ཤིག ལྷོ་བ། སྤྲིབ་བྱ། སྤྲིབ་བྱེད། སྤྲིབས། སྤྲིབས་ཤིག འབྲུ་སོགས་ཕུང་བོར། སྤུངས་བྱ། སྤུངས་བྱེད། སྤུངས། སྤུངས་ཤིག ལྷུང་བཟེད་སོགས་ཀྱི་ཁ། སྤུབ་བྱ། སྤུབ་བྱེད། སྤུབས། སྤུབ་ཅིག ཉི་མ་སོགས། ལྡོག་བྱ། ལྡོག་བྱེད། ལྡོག ལྡོག་ཅིག རྐང་པ་དང་ལག་པ་སོགས་ཀྱིས། ཉུག་བྱ། ཉུག་བྱེད། ཉུགས། ཉུགས་ཤིག གཏམ་སོགས། རྨེད་བྱ། རྨེད་བྱེད། རྨས། རྨེད་ཅིག རྩེད་མོ་སོགས། རྩེ་བྱ། རྩེད་བྱེད། རྩེས། རྩེད་ཅིག བྲག་གཡང་སོགས་ལ། ལྕིབ་བྱ། ལྕིབ་བྱེད། ལྕིབས། ལྕིབས་ཤིག བྱ་བྱེད་སོགས་ཧ་ཅང་། ཐལ་བྱ། ཐལད་བྱེད། ཐལད། ཐལད་ཅིག ལུས་སེམས་ལ། ཚོར་བྱ། ཚོར་བྱེད། ཚོརད། ཚོར་ཞིག ལ་རྒྱ་དང་སྡོམ་པ་སོགས། ཤོར་བྱ། འཆོར་བྱེད། ཤོརད། འཆོར་ཞིག འདྲེ་གདོན་སོགས། བྱེར་བྱ། འབྱེར་བྱེད། བྱེརད། བྱེར་ཞིག
282.	སྒྱུ་ཐབས་ཀྱིས། བྲིད་བྱ། འབྲིད་བྱེད། བྲིད། བྲིད་ཅིག འདོད་ཡོན་ལ། ཆགས་བྱ། ཆགས་བྱེད། ཆགས། ཆགས་ཤིག སྐུ་རིམ་སོགས། ཐེབས་བྱ། ཐེབས་བྱེད། ཐེབས། ཐེབས་ཤིག མང་པོའི་ནང་དུ། སྤོབས་བྱ། སྤོབས་བྱེད། སྤོབས། སྤོབས་ཤིག དྲི་མ་སོགས། དག་བྱ། འདག་བྱེད། དགདག་ཅིག ལས་སྒྲིབ་སོགས། དག་བྱ། དག་བྱེད། དགདག་ཅིག ཕུང་ཁམས་སོགས། ཟག་བྱ། ཟག་བྱེད། ཟག ཟག་ཅིག རེག་ཡུལ་སོགས་ལ། རེག་བྱ། རེག་བྱེད། རེག རེག་ཅིག ཁུར་སོགས་ཀྱིས། དུབ་བྱ། དུབ་བྱེད། དུབ། དུབ་ཅིག གནོང་བ་སོགས་ཀྱིས། ཉེས་བྱ། ཉེས་བྱེད། ཉེས། ཉེས་ཤིག ཆང་སོགས་ཀྱིས། མྱོ་བྱ། མྱོས་བྱེད། མྱོས། མྱོས་ཤིག ཡིད་ལ། ཞེད་བྱ། ཞེད་བྱེད། ཞེད། ཞེད་ཅིག བཅུར་སེམས་སོགས། གློད་བྱ། གློད་བྱེད། གློད། གློད་ཅིགབཅིངས་བདུད་སོགས། ལྷོད་བྱ། ལྷོད་བྱེད། ལྷོད། ལྷོད་ཅིག མུན་སྒྲིབ་སོགས། སངས་བྱ། སངས་བྱེད། སངས། སངས་ཤིག གློ་བུར་དུ། སྡངས་བྱ། སྡངས་བྱེད། བསྡངས། སྡངས་ཤིག ཉེས་པ་སོགས་ཀྱི། ལྟུང་བྱ། ལྟུང་བྱེད། ལྟུང་། ལྟུང་ཞིག གདན་དང་ཚད་སོགས། ལྡང་བྱ། ལྡང་བྱེད། ལྡང་། ལྡང་ཞིག ལུས་དང་སེམས་སོགས། སིམ་བྱ། སིམ་བྱེད། སིམ། སིམ་ཞིག དབུགས་སོགས། སྔམ་བྱ། སྔམ་བྱེད། བསྔམ། སྔམ་ཞིག གྲོང་སོགས་སུ། རྡུ་བྱ། རྡུ་བྱེད། རྡུས། རྡུ་ཞིག
283.	ནད་སོགས། དྲག་བྱ། དྲག་བྱེད། དྲགས། དྲག་ཅིགཐུར་དུ། ལུག་བྱ། ལུག་བྱེད། ལུགས། ལུག་ཅིག ངག་སྒྲ། ཤུབ་བྱ། ཤུབ་བྱེད། ཤུབས། ཤུབ་ཅིག བློ་སེམས་སོགས། སྦྱང་བྱ། འབྱོངས་བྱེད། འབྱབས། འབྱོངས་ཤིག ཁུང་བུ་སོགས་སུ། བྲུབ་བྱ། འབྲུབ་བྱེད། བྲུབས། བྲུབ་ཅིག སྲོག་དང་ཐག་པ་སོགས། ཆད་བྱ། འཆད་བྱེད། ཆད། ཆད་ཅིག མཛའ་བོ་སོགས་དང་། གྲོགས་བྱ། གྲོགས་བྱེད། འགྲོགས། གྲོགས་ཤིག ནང་ནས་ཕྱིར། ཐོན་བྱ། འཐོན་བྱེད། ཐོནད། ཐོནད་ཅིག བཅས་པ་དང་གོས་སོགས། དྲལ་བྱ། འདྲལ་བྱེད། དྲལད། དྲོལད་ཅིག ལོ་འདབ་སོགས། བྲུལ་བྱ། འབྲུལ་བྱེད། བྲུལད། བྲུལད་ཅིག ཤིང་དང་སློག་ཧྲུལ་སོགས། དྲུད་བྱ། འདྲུད་བྱེད། དྲུད། དྲུད་ཅིག སྐྲ་སེན་སོགས། དྲེག་བྱ། འདྲེག་བྱེད། དྲེགས། དྲེགས་ཤིག ྿ བྲེག་བྱ་འབྲེག་བྱེད་བྲེགས་བྲེགས་ཤིག་ཀྱང་རུང་ངོ་། སོ་སོར། བྲལ་བྱ། འབྲལ་བྱེད། བྲལད། བྲལད་ཅིག བསོད་ནམས་སོགས་རིམ་གྱིས། བྲི་བྱ། འབྲི་བྱེད། ཕྲིས། ཕྲི་ཞིག དུས་སོགས། བབ་བྱ། འབབ་བྱེད། བབས། བབ་ཅིག བསླབ་པ་སོགས། ནོད་བྱ། ནོད་བྱེད། མནོས། ནོད་ཅིག ཁྲེས་པོ་སོགས། ཁུར་བྱ། འཁུར་བྱེད། ཁུརད། ཁུར་ཞིག གནས་དང་གཞན་དུ། དྲང་བྱ། འདྲེན་བྱེད། དྲངས། དྲོངས་ཤིག
284.	སྐུ་སོགས་དངོས་གནས་ཀྱི་དོད། ཚབ་བྱ། འཚོབ་བྱེད། ཚབ། ཚོབ་ཅིག མིང་ནས། བོད་བྱ། འབོད་བྱེད། བོས། བོས་ཤིག དོགས་གནས་དང་གཏམ་སོགས། དྲི་བྱ། འདྲི་བྱེད། དྲིས། དྲིས་ཤིག ཡི་གེ་དང་རི་མོ་སོགས། བྲི་བྱ། འབྲི་བྱེད། བྲིས། བྲིས་ཤིག བྱ་བ་ངན་པ་སོགས། དོར་བྱ། འདོར་བྱེད། དོརད། དོར་ཞིག རྫས་སོགས་གཞན་དུ། ཁྱེར་བྱ། འཁྱེར་བྱེད། ཁྱེརད། ཁྱེར་ཞིག རྒྱལ་བའི་གོ་འཕང་སོགས། ཐོབ་བྱ། འཐོབ་བྱེདཐོབ། ཐོབ་ཅིག དཀོར་དང་མེས། ཚིག་བྱ། འཚིག་བྱེད། ཚིག ཚིག་ཅིག གནས་དང་དཔེ་ཆ་སོགས། ཁྲིད་བྱ། འཁྲིད་བྱེད། ཁྲིད། ཁྲིད་ཅིག རྗེས་ནས། དེད་བྱ། འདེད་བྱེད། དེད། དེད་ཅིག ཚོགས་ཀྱི་ནང་ནས། ཕུད་བྱ། འཕུད་བྱེད། ཕུད། ཕུད་ཅིག རྒྱུ་རྐྱེན་ཕན་ཚུན། ཕྲད་བྱ། འཕྲད་བྱེད། ཕྲད། ཕྲད་ཅིག སྒྱུ་ཐབས་སོགས་ཀྱིས། དྲིད་བྱ། འདྲིད་བྱེད། དྲིད། དྲིད་ཅིགགཞན་དང་ལས་སོགས། བྱོལ། འབྱོལ་བྱེད། བྱོལད། བྱོལ་ཞིག ཕྱོགས་གཅིག་ཏུ། ཚོགས་བྱ། ཚོགས་བྱེད། འཚོགས། ཚོགས་ཤིག དཔུང་སོགས། ཕམ་བྱ། འཕམ་བྱེད། ཕམ། ཕམ་ཞིག རྒྱུ་ནོར་སོགས་ཀྱིས། ཕོངས་བྱ། ཕོངས་བྱེད། འཕོངས། ཕོངས་ཤིག			
285.	འདི་ཡང་གསེར་ཏོག་བློ་བཟང་ཚུལ་ཁྲིམས་རྒྱ་མཚོས་བརྩམས་པའོ། 				གསེར་ཏོག་སུམ་རྟགས། 		གསེར་ཏོག་སྐུ་ཕྲེང་ལྔ་པ་བློ་བཟང་ཚུལ་ཁྲིམས་རྒྱ་མཚོས་བརྩམས།
		བློ་བཟང་རྒྱལ་མཚན་གྱིས་བསྒྲིགས་ཏེ་བསྟན་པ་རྒྱ་མཚོས་ཞུས་པའོ།
		མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས་པ།
			1957ལོའི་ཟླ5པར་པར་གཞི1པོ་པ་བསྒྲིགས་པ།
			1995ལོའི་ཟླ10པར་མཚོ་སྔོན་དུ་པར་ཐེངས2པ་བརྒྱབ་པ།
				དེབ་རེར་སྒོར12.00ད་ཐེངས་ནང་འཇུག་བྱེད་མཁན་རྒན་བློ་བཟང་རྒྱ་མཚོ་མཆོག 	
